Bonorum et honorabilium notitiam opinantes magis autem alteram altera que est secundum certitudinem aut ex eo quod meliorum que et mirabiliorum propter utraque hec anime historiam rationabiliter utique in primis ponamus
 
Videtur autem et ad veritatem omnem cognitio ipsius maxime proficere maxime autem ad naturam est enim tamquam principium animalium
 
Inquirimus autem considerare et cognoscere naturam que ipsius et substantiam postea quecumque accidunt circa ipsam
 
Quorum alia quidem proprie passiones anime esse videntur alia autem communes ex eo quod illa et animalibus inest
 
Omnino autem et penitus difficillimorum est accipere aliquam fidem de ipsa
 
Cum enim sit et communis questio multis aliis - dico autem ea que est circa substantiam et ea que est quid est - fortassis utique alicui videbitur una quedam esse scientia de omnibus de quibus volumus cognoscere substantiam sicut est et que secundum accidens sunt propriorum demonstrationem
 
Quare querendum est si sit secundum scientiam istam
 
Si autem non est una quedam et communis scientia de eo quod quid est amplius difficilius fit hoc negotiari
 
Oportebit enim accipere circa unumquodque quis modus sit
 
Si autem manifestum sit utrum quedam demonstratio sit aut divisio aut aliqua alia scientia - quoniam multas dubitationes habet et errores ex quibus oportet querere
Alia enim aliorum principia sunt sicut numerorum et planorum
 
Primum autem fortassis necessarium est dividere in quo generum et quid sit dico autem utrum hoc aliquid et substantia sit aut qualitas aut quantitas aut et quoddam aliud divisorum predicamentorum adhuc autem utrum eorum que sunt potentia aut magis ἐντελέχεια id est perfectio vel actus quidam sit
 
Differt enim non utique parum
 
Considerandum autem est et si partibilis aut inpartibilis et utrum sit similis speciei omnis anima aut non si autem non est similis speciei utrum specie differens aut genere sit
 
Nunc quidem enim dicentes et querentes de anima de humana solum videntur intendere
 
Verendum autem est quatenus non lateat utrum una ratio ipsius sit aut sicut animalis est secundum unumquodque altera ut equi canis hominis dei animal autem universale aut etiam nichil est aut posterius similiter autem et si aliquod commune aliud predicetur
 
Amplius autem si non multe sunt anime sed partes utrum oportet querere prius totam animam aut partes
 
Difficile autem est et harum determinare quales apte nate sint altere adinvicem esse et utrum partes congruit querere prius aut opera ipsarum ut intelligere aut intellectum et sentiri aut sensibile similiter autem et in aliis
 
Si autem opera prius iterum utique dubitabit aliquis si opposita prius his querenda sunt ut sensibile sentitivo intelligibile intellectivo
 
Videtur autem non solum quod quid est cognoscere utile esse ad cognoscendum causas accidentium substantiis - sicut in mathematicis quid rectum et quid oblicum et quid linea et quid planum ad cognoscendum quot rectis trianguli anguli sunt equales - sed e converso accidentia conferunt magnam partem ad cognoscendum quod quid est
Cum enim habeamus tradere secundum fantasiam id est imaginationem de accidentibus aut omnibus aut pluribus tunc et de substantia habebimus aliquid dicere specialiter
 
Omnis enim demonstrationis principium est quod quid est quare secundum quascumque diffinitionum non contingit accidentia cognoscere sed neque coniectari de ipsis facile manifestum est quod dialectice dicantur et vane omnes
 
Dubitationes autem habent et passiones anime utrum sint omnes communes et habentis aut sit aliqua et anime propria ipsius
 
Hoc enim accipere quidem necessarium est non autem leve
 
Videtur autem pluribus nichil sine corpore pati neque facere ut irasci confidere desiderare omnino sentire
 
Maxime autem videtur proprium intelligere
 
Si autem est et hoc fantasia quedam aut non est sine fantasia non continget utique neque hoc sine corpore esse
 
Si quidem igitur est aliquid anime operum aut passionum propria continget utique ipsam separari
 
Si vero nulla est propria ipsius non erit separabilis sed sicut recto in quantum est rectum multa accidunt ut tangere aeneam speram secundum punctum non tamen tanget hoc separatum rectum
 
Inseparabile enim est siquidem semper cum corpore quodam est
Videntur autem et anime passiones omnes esse cum corpore desiderium mansuetudo timor misericordia confidentia adhuc gaudium amare et odire
 
Simul enim cum his patitur aliquid corpus
 
Indicat autem hoc aliquando quidem a duris et manifestis passionibus concidentibus nichil provocari aut timere aliquando autem a parvis et infirmis moveri si irascitur corpus et sic se habet sicut cum irascatur
 
Adhuc autem magis manifestum est hoc nullo enim terrore inminente in passionibus fiunt timentis
 
Si autem sic se habent manifestum est quod passiones rationes in materia sunt
 
Quare huiusmodi sunt termini ut irasci est motus huiusmodi corporis aut partis aut potentie ab hoc propter hoc
 
Et propter hec igitur phisici est considerare de anima aut omni aut huiusmodi
 
Differenter autem diffiniet phisicus que et dialecticus unumquodque ipsorum ut ira quid est
 
Hic quidem enim appetitum contrarii doloris aut aliquid huiusmodi ille autem accensum circa cor sanguinis aut caloris
 
Horum autem alius quidem materiam reddit alius vero speciem et rationem
Hic quidem enim ratio hic vero rei est
 
Necesse autem esse hanc in materia huiusmodi si erit
 
Sicut domus ratio quidem huiusmodi erit cooperimentum prohibens corruptionis a ventis et imbribus et caumatibus alia autem dicit lapides et lateres et ligna altera vero in his speciem propter hec quidem
 
Quis igitur phisicus horum Utrum qui est circa materiam rationem autem ignorans aut qui circa rationem solum aut magis qui est ex utrisque
 
Illorum autem aliquis uterque est aut non est aliquis circa passiones materiei non separabiles neque in quantum separabiles sunt sed phisicus circa omnia est quecumque phisici corporis et huiusmodi materiei opera et passiones sunt
 
Quecumque autem non sunt huiusmodi alius est et de quibusdam quidem artifex est si contingat ut instructor aut medicus non autem separabilium sed in quantum non huiusmodi corporis passiones sunt et ex remotione mathematicus est secundum autem quod sunt separabiles primus philosophus
 
Sed redeundum est unde ratio est
 
Dicebamus autem quod passiones anime non separabiles sunt a phisica materia animalium si vero huiusmodi sunt desiderium et timor et non sicut linea et planum
 
Intendentes autem de anima necesse est simul dubitare de quibus bene dubitare oportet accedentes priorum opinionem comprehendere quicumque aliquid de ipsa contulerunt ut bene quidem dicta accipiamus si vero aliquid non bene hoc vereamur
 
Principium autem questionis est apponere que maxime videntur inesse ipsi secundum naturam
Animatum igitur ab inanimato duobus maxime differre videtur motu que et sentire
 
Accepimus autem et a progenitoribus fere duo hec de anima
 
Dicunt enim quidam et maxime et primo animam esse id quod est movens
 
Existimantes autem quod non movetur ipsum non contingere movere alterum eorum que moventur aliquid animam arbitrabantur esse
 
Unde Democritus quidem ignem quendam et calorem dicit ipsam esse
 
Infinitis enim existentibus figuris et athomis que sunt specie rotunda ignem et animam dicit - ut in aere que vocantur decisiones que videntur per portas in radiis - quarum omne semen elementa dicit totius nature
 
Similiter autem et Leucippus
 
Horum autem specie rotunda animam propter id quod maxime per omne possunt penetrare huiusmodi rismi id est figure et movere reliqua cum moveantur et ipsa arbitrantes animam esse adhibens animalibus motum
 
Unde et vivendi terminum esse respirationem conducente enim continente corpora et reprimente figurarum prebentes animalibus motum ex eo quod non est propter ipsas quiescere nullo modo auxilium fieri celitus ingredientibus aliis huiusmodi in respirando prohibere enim ipsas et que insunt animalibus disgregari cooperantes conducentem et densantem vivere autem quousque possunt hoc facere
 
Videtur autem et a Pythagoricis dictum eandem habere intelligentiam
Dixerant enim quidam ipsorum animam esse que sunt in aere decisiones alii autem has movens
 
De his autem dictum est propter id quod continue videntur moveri et si sit tranquillitas nimia
 
In idem autem feruntur et quicumque dicunt animam esse se ipsum movens
 
Videntur autem hii omnes accipere motum magis proprium esse anime et alia quidem omnia moveri propter animam ipsam autem a se ipsa propter id quod nichil videtur movens quod non et ipsum movetur
 
Similiter autem Anaxagoras animam esse dicit moventem et si aliquis alius dixit quod omne movit intellectus non tamen penitus sicut Democritus
 
Ille quidem enim simpliciter idem animam et intellectum verum enim esse quod videtur unde bene facere Homerum quod Hector iacet aliud sapiens
 
Non iam utitur intellectu tamquam potentia quadam circa veritatem sed idem dicit animam et intellectum
 
Anaxagoras autem minus certificat de ipsis
 
Multotiens quidem enim causam bene et recte esse intellectum dicit alibi autem intellectum esse idem cum anima in omnibus enim ipsum inesse animalibus et magnis et parvis et honorabilibus et inhonorabilioribus
 
Non videtur autem secundum prudentiam dictus intellectus omnibus similiter inesse animalibus sed neque hominibus
Quicumque quidem igitur in id quod movetur animatum considerarunt hii quod maxime motivum est opinati sunt animam
 
Quicumque autem in cognoscendo et sentiendo ea que sunt isti dicunt animam esse principia alii quidem plura facientes principia hec alii vero unum hoc sicut Empedocles ex elementis omnibus esse autem et unumquodque animam horum γαίῇ μὲν γὰρ γαίαν ὀπώπαμεν 

id est terra quidem enim terram cognoscimus ὕδατι δ' ὕδωρ 

id est aqua autem aquam αἰθέρι δ' αἰθέρα δῖαν 

id est ethere autem ethera divum ἀτὰρ πυρὶ πῦρ ἀΐδηλον 

id est sed igne ignem manifestum στοργῇ δε στοργήν 

id est concordia autem concordiam νεῖκος δέ τε νείκει λυγρῷ 

id est discordiam discordia corruptiva
 
Eodem autem modo in Timeo Plato animam ex elementis facit cognosci enim simili simile res autem ex principiis esse
 
Similiter autem et in his que sunt de philosophia dicta determinatum est ipsum quidem animal esse ex ipsa unius idea et ex prima longitudine et latitudine et altitudine alia autem simili modo
 
Adhuc autem et aliter intellectum quidem unum scientiam autem duo - singulariter enim in uno - plani autem numerum opinionem sensum vero firmi
 
Hii quidem enim numeri species ipse et principia dicebantur sunt autem ex elementis
 
Iudicantur autem res alie quidem intellectu alie vero scientia alie autem opinione alie quoque sensu
 
Species autem numeri hii rerum sunt
 
Quoniam autem et motivum visa est anima esse et cognoscitivum sic quidam complexi sunt ex utrisque conferentes animam esse numerum moventem se ipsum
 
Differunt autem de principiis que et quot sint maxime quidem corporea facientes incorporea ab his autem miscentes et ab utrisque principia referentes
Differunt autem et de multitudine hii quidem enim unum illi vero plura dicunt
 
Consequenter autem his et animam esse tradunt
 
Motivum enim naturam primorum comprehendunt non irrationabiliter
 
Unde visum est quibusdam ignem esse
 
Et hic enim partibus subtilissimus est et maxime elementorum incorporeum est et movetur et movet alia primo
 
Democritus autem et dulcius dixit referens propter quid horum unumquodque est
 
Hoc quidem enim esse idem et intellectum istud autem esse primorum et indivisibilium corporum motivum autem propter subtilissimas partes et figuram autem figurarum leviter mobilissimam que rotunde speciei esse dicit
 
Huiusmodi autem esse intellectum que et ignem
 
Anaxagoras autem videtur quidem alterum dicere animam que et intellectum sicut diximus et prius
 
Utitur autem utrisque sicut una natura preter quod principium intellectum ponit omnium maxime
Solum igitur dicit ipsum eorum que sunt simplicem esse et inmixtum et purum
 
Assignat autem utraque eodem principio cognoscere que et movere dicens intellectum movere omne
 
Videtur autem et Thalis - ex quibus reminiscuntur - motivum quoddam animam opinari si vere lapidem dicat animam habere quoniam ferrum movet
 
Diogenes autem sicut et alteri quidam aerem hunc opinans omnium subtilissimum esse et principium et propter hoc cognoscere que et movere animam secundum quidem quod primum est erit ex hoc reliqua cognoscere secundum vero quod subtilissimum est motivum esse
 
Et Eraclitus autem principium esse dicit animam siquidem αναθυμίασιν id est vaporem ex quo alia constituit et incorporalissimum autem et fluens semper que vero moventur eo quod moventur cognosci
 
In motu autem esse que sunt et ille arbitratus est et multi
 
Similiter autem his et Almeon visus est opinari de anima
 
Dicit enim ipsam inmortalem esse propter id quod comparatur ipsis inmortalibus hoc autem inesse ipsi sicut que semper movetur moveri enim et divina omnia continue semper lunam solem astra et celum totum
 
Magis autem grossiores et aquam quidam contulerunt sicut Yppus
 
Suadere autem videntur ex genitura quia omnium humida est
Et namque arguit sanguinem dicentes animam quoniam genitura non est sanguis hanc autem esse primam animam
 
Alii autem sanguinem quemadmodum Cretias ipsum sentire anime magis proprium opinantes hoc autem inesse propter naturam sanguinis
 
Omnia enim elementa iudicem acceperunt preter terram
 
Hanc autem nulli retulerunt nisi si aliquis dixit ipsam ex omnibus esse elementis aut omnia
 
Diffiniunt autem omnes animam tribus ut est dicere motu sensu incorporeo
 
Horum autem unumquodque reducitur ad principia
 
Unde et in cognoscendo diffinientes ipsam aut elementum aut ex elementis faciunt dicentes similiter aliis preter unum dicunt enim simile cognosci simili
 
Quoniam enim anima omnia cognoscit constituunt ipsam ex omnibus principiis
 
Quicumque quidem igitur unam aliquam dicunt causam et elementum unum et animam unum ponunt ut ignem aut aerem
 
Plura vero dicentes principia et animam plura dicunt
Anaxagoras autem solus inpassibilem dicit esse intellectum et commune nulli aliorum habere
 
Huiusmodi autem cum sit quomodo cognoscit et propter quam causam neque ille dixit neque ex his que dicta sunt conspicuum est
 
Quicumque autem contrarietates faciunt in principiis et animam ex contrariis constituunt
 
Quicumque vero alterum contrariorum calorem aut frigus aut aliquid huiusmodi aliud et animam similiter unum aliquid horum ponunt
 
Unde et nomina consequuntur alii quidem calorem dicentes quia propter hoc et vivere putatur alii vero frigus propter respirationem et temperamentum vocari animam
 
Hec quidem igitur tradita de anima sunt et propter quas causas dicant sic hec sunt
 
Considerandum autem primum quidem de motu est
 
Fortassis enim non solum falsum est substantiam ipsius huiusmodi esse qualem affirmant dicentes animam esse quod est movens se ipsum aut possibile movere sed unum quiddam inpossibilium est inesse ipsi motum
 
Quod quidem igitur non necesse sit movens et ipsum moveri prius dictum est
 
Dupliciter enim cum moveatur omne - aut enim secundum alterum aut secundum se ipsum
Secundum autem alterum dicimus quecumque moventur ex esse in eo quod movetur ut naute non enim similiter moventur navi hec quidem enim secundum se ipsam movetur illi autem ex esse in eo quod movetur
 
Manifestum autem in partibus est
 
Proprius quidem enim est motus pedum ambulatio
 
Hec autem et hominum est non inest autem nautis tunc - dupliciter autem dicto quod movetur nunc intendamus de anima si per se ipsam movetur et participat motu
 
Quatuor autem motus cum sint loci mutationis alterationis detrimenti augmenti aut secundum unum horum movebitur aut plures aut omnes
 
Si vero movetur non secundum accidens natura inerit motus ipsi
 
Si autem hoc et locus omnes enim dicti motus in loco sunt
 
Si autem est substantia anime movere se ipsam non secundum accidens ipsi moveri inerit ut albo aut tricubito
 
Moventur enim et hec sed secundum accidens
 
Cui enim inerunt illud movetur corpus
Unde non est locus ipsorum
 
Anime autem erit siquidem natura motu participat
 
Amplius autem si natura movetur et violentia moveatur et si violentia et natura
 
Eodem autem modo se habet et de quiete in quod enim movetur natura et quiescit in hoc natura
 
Similiter autem in quod movetur violentia et quiescit in hoc violentia
 
Quales autem violenti anime motus erunt et quietes neque fingere volentibus facile est reddere
 
Amplius autem si quidem sursum movebitur ignis erit si vero deorsum terra
 
Horum enim corporum sunt motus hii
 
Eadem autem ratio est et de mediis
 
Quoniam autem videtur movere corpus rationabile est movere motibus quibus et ipsa movetur
Si autem hoc est et convertentibus dicere verum est quod secundum quem corpus movetur hoc et hec
 
Corpus autem movetur secundum loci mutationem quare et anima mutabitur utique secundum corpus aut tota aut secundum partes transmutata
 
Si autem hoc contingat et exeuntem ingredi iterum contingat
 
Ad hoc autem sequetur resurgere mortua animalium
 
Motus autem secundum accidens et si ab altero moveatur depellitur enim violentia animal
 
Non oportet autem cui a se ipso inest moveri in substantia hoc ab alio moveri nisi secundum accidens sicut neque quod est per se bonum aut propter se ipsum hoc quidem propter aliud esse illud autem et alterius causa
 
Animam autem maxime dicet aliquis a sensibilibus moveri siquidem movetur
 
At vero et si movet ipsa se ipsam et ipsa movetur utique
 
Quare si omnis motus exstantia est ab eo quod movetur secundum quod movetur et anima exstabit a substantia ipsius secundum ipsam nisi secundum accidens se ipsam moveat sed est motus substantie ipsius per se
 
Quidam autem et movere animam dicunt corpus in quo est sicut ipsa movetur ut Democritus similiter dicens Philippo comodiarum didascalo
Refert enim Dedalum mobilem fecisse ligneam Ἀφροδίτην id est Minervam effundentem argentum fusibile
 
Similiter autem et Democritus dicit
 
Moveri enim inquit indivisibiles speras propter id quod apte nate sunt nequaquam manere contrahere que et movere corpus omne
 
Nos autem interrogabimus si et quiescere facit hoc idem
 
Quomodo autem faciet difficile et inpossibile dicere
 
Omnino autem non sic videtur movere anima corpus sed per voluntatem quandam et intellectum
 
Eodem autem modo et Timeus phisiologizat animam movere corpus
 
In eo enim quod est moveri ipsam et corpus movet propter id quod complexa est ad ipsum
 
Constitutam enim ex elementis et dispartitam secundum armonicos numeros quatinus sensum que connaturalem armonie habeat et ut omne ferat secundum consonantes motus εὐθυωρίαν id est rectum aspectum in circulum reflexit et dividens ex uno in duos circulos dupliciter coadunatos iterum unum divisit in septem circulos tamquam essent celi motus anime motus
 
Primum quidem igitur non bene est dicere animam magnitudinem esse
Hanc enim omnis videlicet talem esse vult qualis est aliquando vocatus intellectus
 
Non enim est ut terra sensibilis neque est ut desiderativa horum enim motus non circulatio est
 
Intellectus autem unus et continuus est sicut et intelligentia intelligentia autem intellectualia hec autem consequenter unum sicut numerus sunt sed non sicut magnitudo
 
Unde quidem neque intellectus sic continuus sed aut inpartibilis aut non sicut magnitudo aliqua continuus est
 
Qualiter enim intelliget magnitudo cum sit In qualibet partium ipsius
 
Partium autem aut secundum magnitudinem aut secundum punctum si oportet et hanc partem dicere
 
Si quidem igitur secundum punctum hec autem infinita sunt manifestum est quod nequaquam transibit
 
Si vero secundum magnitudinem multotiens aut infinite intelliget idem
 
Videtur autem et semel contingere
 
Si autem sufficiens est tangere quamlibet partium quid oportet circulo moveri aut omnino magnitudinem habere
Si autem necessarium est intelligere totum circulum tangentem quis erit partium tactus
 
Amplius autem quomodo intelliget partibile inpartibili aut inpartibile partibili
 
Necessarium autem est intellectum esse circulum hunc intellectus quidem enim motus intelligentia est circuli autem circulatio est
 
Si ergo intellectus circulatio est et intellectus utique erit circulus cuius huiusmodi circulatio intelligentia est
 
Semper autem aliquid intelliget oportet enim siquidem perpetua est circulatio
 
Practicarum quidem enim intelligentiarum sunt termini omnes enim alterius causa sunt
 
Speculative autem rationibus terminantur similiter
 
Ratio autem omnis diffinitio est aut demonstratio
 
Demonstrationes vero et a principio sunt et habent quodam modo finem syllogismum aut conclusionem
 
Si autem non concludantur sed non reflectuntur iterum in principium accipientes autem medium semper et ultimum bene procedunt
Sed circulatio iterum in principium reflectit
 
Diffinitiones autem omnes finite sunt
 
Amplius autem si ipsa circulatio multotiens est indigebit multotiens intelligere idem
 
Adhuc autem intelligentia assimilata est quieti cuidam et statui magis quam motui eodem autem modo et syllogismus
 
At vero neque beatum est quod non leve sed violentum est
 
Si autem est motus ipsius non substantia extra naturam movebitur
 
Laboriosum autem est et misceri corpore non possibile absolvi et adhuc fugiendum siquidem melius est intellectui non cum corpore esse quemadmodum consuetum est dici et multis videtur
 
Inmanifesta autem et circulo ferri celum causa est
 
Neque enim est anime substantia causa circulariter ferri sed secundum accidens sic movetur
 
Neque corpus causa est sed anima magis illi
At vero neque quia melius dicitur
 
Etiam congruit propter hoc deum facere circulariter ferri animam quod dignius sit ipsi moveri quam manere moveri autem sic quam aliter
 
Quoniam autem est huiusmodi intentio alteris rationibus magis propria hanc quidem dimittamus nunc
 
Illud autem inconveniens accidit et huic rationi et pluribus que de anima sunt
 
Copulant enim et componunt in corpus animam nichil determinantes propter quam causam et quomodo habente corpore
 
Et tamen videtur utique hoc necessarium esse
 
Propter enim communitatem hoc quidem agit aliquid illud autem patitur et hoc quidem movetur illud vero movet
 
Horum autem nichil inest ad invicem contingentibus
 
Quidam autem solum argumentantur dicere quale aliquid sit anima de susceptibili autem corpore nichil adhuc determinant tamquam contingens sit secundum Pythagoricas fabulas quamlibet animam quodlibet indui corpus
 
Videtur autem unumquodque propriam habere speciem et formam
Simile igitur aliquid dicunt sicut si aliquis dicat tectonicam tybicines indui
 
Oportet enim artem quidem uti organis animam autem corpore
 
Et alia autem quedam opinio traditur de anima credibilis quidem multis et neque una minor que dicte sunt rationes autem tamquam directas prebens et in communi factis rationibus
 
Armoniam enim quandam ipsam quidam dicunt et namque armoniam temperamentum et compositionem contrariorum esse et corpus componi ex contrariis
 
Et tamen armonia ratio quedam compositorum est aut et compositio anima autem neutrum potest esse horum
 
Amplius movere non est armonie animam autem putant omnes hoc maxime ut dicam
 
Convenit autem magis de sanitate dicere armoniam et omnino de corporeis virtutibus quam de anima
 
Manifestius autem est si aliquis assignare temptaverit passiones et opera anime armonia quadam difficile enim est convenire
 
Amplius autem si dicimus armoniam in duo considerantes maxime quidem et propria magnitudinum in quibus habent motum et positionem compositionem ipsarum - quoniam autem sic consonant quare nullum proximum est accipere hinc autem et secundum eorum que miscentur rationes neutro quidem igitur modo esse rationabile
 
Compositio autem corporis partium multum investigabilis est
Multe que enim compositiones multorum et multipliciter sunt
 
Cuius igitur aut quomodo accipere congruit intellectum compositionem esse aut et sentitivum aut appetitivum
 
Similiter autem inconveniens est et rationem contemperamenti esse animam
 
Non enim eandem habet rationem commixtio elementorum et secundum quam est caro et secundum quam os est
 
Accidet igitur multas que animas habere et secundum omne corpus siquidem omnia ex elementis commixta sunt commixtionis autem ratio armonia est et anima
 
Investigabit autem aliquis utique hoc ab Empedoclea - unumquodque enim horum ratione quadam dicit esse - utrum igitur ratio est anima aut cum magis alterum aliquod sit in membris sit
 
Amplius autem utrum concordia cuiuslibet causa commixtionis sit aut que est secundum rationem
 
Et hec utrum ratio est aut alterum aliquod extra rationem
 
Hec quidem igitur habent huiusmodi oppositiones
 
Si vero alterum est anima a mixtura quid igitur aliquando simul cum carne esse removetur et cum aliis partibus animalis
Ad hec autem siquidem non unaqueque partium habet animam et si non est anima ratio compositionis quid est quod corrumpitur anima deficiente
 
Quod quidem igitur non armoniam possibile est esse animam neque circulariter ferri manifestum ex dictis est
 
Secundum accidens autem moveri sicut diximus est et movere se ipsam ut moveri quidem in quo est hoc autem moveri est ab anima
 
Aliter autem non est possibile moveri secundum locum ipsam
 
Rationabilius autem dubitabit aliquis de ipsa tamquam que movetur in huiusmodi considerans
 
Dicimus enim animam tristari gaudere confidere timere amplius autem irasci que et sentire
 
Hec autem omnia motus esse videntur
 
Unde opinabitur aliquis ipsam moveri
 
Hoc autem non est necessarium
 
Si enim et quam maxime dolere aut gaudere aut intelligi motus sunt et unumquodque moveri magis est sed moveri ab anima est ut irasci aut timere in eo quod cor quodam modo movetur intelligi autem huiusmodi est aut forsitan alterum aliquod
Horum autem accidunt alia quidem secundum locum quorundam que moventur alia vero secundum alterationem
 
Qualia autem et quomodo sunt altera est ratio
 
Dicere autem irasci animam simile est et si aliquis dicit animam texere et edificare
 
Melius enim fortassis est non dicere animam misereri aut addiscere aut intelligere sed hominem in anima hoc autem non tamquam in illa motu existente sed aliquando quidem usque ad illam aliquando autem ab illa ut sensus quidem ab his reminiscentia autem ab illa in motus qui sunt in sensibilibus organis et quietes
 
Sed intellectus videtur substantia quedam esse et non corrumpi
 
Maxime autem corrumperetur ab ea que est in senio debilitate
 
Nunc autem sicut in sensibilibus accidit
 
Si enim accipiat presbiter oculum huiusmodi videbit utique sicut et iuvenis
 
Quare senium non est in sustinendo aliquid anima sed in quo est sicut in infirmitatibus et ebrietatibus
 
Et intelligere igitur et considerare consumitur alio quodam interius corrupto ipsum autem inpassibile est
Intelligere autem et amare aut odire non sunt illius passiones sed huius habentis illud secundum quod illud habet
 
Quare et hoc corrupto neque reminiscitur neque amat
 
Non enim illius erant sed communis quod perditum est
 
Intellectus autem fortassis divinum aliquod et inpassibile est
 
Quod quidem igitur inpossibile est moveri animam manifestum est ex his
 
Si autem penitus non movetur manifestum quod neque a se ipsa
 
Multum autem his que dicta sunt irrationabilius est dicere numerum esse animam moventem se ipsum
 
Insunt enim ipsis inpossibilia
 
Primum quidem ex ipso moveri accidentia propria autem ex eo quod dicunt ipsam numerum
 
Quomodo enim congruit intelligere unitatem moveri et ab aliquo et quomodo inpartibilem et indifferentem existentem
Si namque est motiva et mobilis differre oportet
 
Amplius autem quoniam dicunt motam lineam planum facere punctum autem lineam et unitatum motus linee erunt
 
Punctum enim unitas est positionem habens
 
Numerus autem anime iam ubi est et positionem habet
 
Amplius autem a numero quidem si auferat aliquis numerum aut unitatem relinquitur alius numerus
 
Plante autem et animalium multa divisa vivunt et videntur eandem habere animam specie
 
Videtur autem igitur nichil differre unitates dicere aut corpora parva
 
Et namque ex Democriti speris si fiant puncta solum autem maneat quantitas erit aliquid in ipso hoc quidem movens aliud autem quod movetur sicut in magnitudine
 
Non enim propter hoc quod est magnitudine differre aut parvitate accidit quod dictum est sed quia quantum
 
Unde necesse est aliquid esse moturum unitates
Si autem in animali movens anima est et quod est in numero quare neque movens et quod movetur anima est sed movens solum
 
Contingit autem quodam modo unitatem hanc esse
 
Oportet enim inesse quandam ipsi differentiam ad alias
 
Puncti autem solitarii que utique differentia erit nisi positio
 
Si quidem igitur sunt altere in corpore unitates et puncta in eodem erunt unitates
 
Obtinebit enim locum puncti
 
Et tamen quid prohibet in eodem esse si due sunt et infinitas
 
Quorum enim locus indivisibilis est et ipsa
 
Si autem in corpore puncta numerus anime sunt si qui est ex his punctis que sunt in corpore numerus anima quare non omnia animam habent corpora
 
Puncta enim in omnibus videntur esse et infinita
Amplius autem quomodo possibile est separari animas et absolvi corporibus si quidem non dividantur linee in puncta
 
Accidit autem sicut dicimus hinc quidem idem dicere corpus subtile ipsam ponentibus hinc autem sicut Democritus moveri dicit ab anima proprium inconveniens
 
Siquidem enim est anima in omni quod sentitur necesse in eodem duo esse corpora si corpus aliquod est anima numerum autem dicentibus in uno puncto multa puncta aut omne corpus animam habere nisi differens quidam numerus fiat et alius quidam que sunt in corpore punctorum
 
Accidit que corpus moveri a numero sicut Democritum diximus ipsum movere
 
Quid enim est differre speras dicere parvas aut unitates magnas aut omnino unitates ferri
 
Utrobique enim necesse est movere animal in eo quod moventur ipse
 
Complectentibus igitur in idem motum et numerum hec que accidunt et multa alia huiusmodi
 
Non enim solum diffinitionem anime inpossibile est huiusmodi esse sed et accidens
 
Manifestum autem est si aliquis argumentaverit ex ratione hac passiones et opera anime reddere ut cogitationes sensus letitias tristitias quecumque alia huiusmodi
 
Sicut enim diximus prius neque divinare facile est ex ipsis
Tribus autem modis traditis secundum quos diffiniunt animam - alii quidem maxime motivum contulerunt in movendo se ipsum alii autem corpus subtilissimum aut incorporalissimum aliorum hec autem quas dubitationes que et subcontrarietates habent preterivimus fere - relinquitur autem considerari quomodo dicitur ex elementis ipsa esse
 
Dicunt enim quidem quatenus sentiat que ea que sunt et unumquodque cognoscat necessarium autem accidere multa et inpossibilia rationi
 
Ponunt enim cognoscere simile simili tamquam si animam res ponentes
 
Non sunt autem hec sola multa vero et altera magis autem fortassis infinita numero que sunt ex his
 
Ex quibus quidem igitur est unumquodque horum sit cognoscere animam et sentire sed compositum quo cognoscet aut sentiet ut quid deus aut homo aut caro est aut os
 
Similiter autem quodlibet aliud compositorum non enim quolibet modo se habentia elementa horum unumquodque sed ratione quadam et compositione quemadmodum dicit et Empedoclis os ἡ δὲ χθὼν ἐπίηρος ἐν εὐστέρνοις χοάνοισιν 

id est humus coacta in amplis diffusionibus τῶν δύο τῶν ὀκτὼ μερέων λάχε νήστιδος αἴγλης 

id est duas ex octo partibus contingit τέσσαρα δ' Ἡφαίστοιο· τὰ δ' ὀστέα λευκὰ γένοντο 

id est quatuor autem Vulcano ossa autem alba facta sunt
 
Nichil igitur profectus est esse elementa in anima nisi et rationes inerunt et compositio
 
Cognoscit enim unumquodque simile os autem aut hominem nichil nisi et hec inerunt
 
Hoc autem quod inpossibile sit nichil oportet dicere
 
Quis enim dubitabit si inerit in anima aut lapis aut homo
Similiter autem et bonum et non bonum eodem autem modo et de aliis
 
Amplius autem cum multipliciter dicitur id quod est - significat enim aliud quidem hoc aliquid aliud autem quantitatem aut qualitatem aut quoddam aliud divisorum predicamentorum - utrum ex omnibus erit anima aut non
 
Sed non videntur communia omnium esse elementa
 
Utrum igitur quecumque substantiarum sunt ex his solis sunt
 
Quomodo igitur cognoscit quod quid est et aliorum unumquodque
 
Aut dicant uniuscuiusque generis esse elementa et principia propria ex quibus et animam constare
 
Erit ergo qualitas et quantitas et substantia
 
Sed est inpossibile ex quantitatis elementis substantiam esse et non quantitatem
 
Dicentibus autem ex omnibus hec et huiusmodi altera accidunt
 
Inconveniens autem est dicere quidem inpassibile esse simile a simili sentire autem simili simile et cognoscere simili simile
Sentire autem pati aliquid et moveri ponunt similiter autem et intelligere et cognoscere
 
Multas autem dubitationes et difficultates habente ipso dicere sicut Empedoclis quod in corporeis elementis unaqueque cognoscuntur et ad simile testatur quod nunc dictum est
 
Quecumque enim insunt in animalium corporibus simpliciter terre ut ossa nervi pili nichil sentire videntur quare neque similia et tamen conveniret
 
Amplius autem unumquodque principiorum ignorantia plus quam intelligentia est cognoscet quidem enim unum quodlibet multa autem ignorabit omnia enim alia
 
Accidit autem Empedocli et insipientissimum esse deum solus enim elementorum non cognoscit discordiam mortalia autem omnia ex omnibus enim unumquodque
 
Omnino autem propter quam causam non omnia habent animam que sunt quoniam omne aut elementum aut ex elemento uno aut ex pluribus aut omnibus est
 
Necessarium enim est unum aliquod cognoscere aut quedam aut omnia
 
Dubitabit autem aliquis et quid est unum faciens ipsa
 
Materie enim comparantur elementa
 
Magis proprium est enim illud continens quodcumque est
Anima autem esse aliquid melius et antiquius inpossibile est inconvenientius autem est adhuc intellectu rationabilissimum enim esse hunc antea nobilissimum et proprium secundum naturam
 
Elementa autem dicunt esse ante ea que sunt
 
Omnes autem ex eo quod cognoscit et sentit anima que sunt ex elementis dicentes ipsam et magis motivum non de omni dicunt anima neque enim sentientia omnia motiva
 
Videntur enim esse quedam manentia animalium secundum locum
 
Et tamen videtur hoc solo motuum movere anima corpus
 
Similiter autem et quicumque intellectum et sentitivum ex elementis faciunt
 
Videntur autem plante que vivere non participantes loci mutatione neque sensu et animalium multa intelligentiam non habere
 
Si autem aliquis et hec segregaverit posuerit que intellectum partem aliquam anime similiter autem et sentitivum neque utique sic dicet de omni anima neque de tota neque de una
 
Hoc autem sustinuit et que est in Orphicis vocatis carminibus ratio
 
Dicit enim animam ex toto ingredi que fertur a respirantibus ventis
Nec possibile autem plantis hoc accidere neque animalium quibusdam siquidem non omnia respirant
 
Hoc autem latuit sic opinantes
 
Sive oportet animam ex elementis facere nichil oportet ex omnibus
 
Sufficiens enim est altera pars contrarietatis se ipsum diiudicare et oppositum
 
Recto enim et ipsum et oblicum cognoscimus
 
Iudex enim utrorumque canon est oblicum enim neque sui ipsius neque recti
 
Et si in toto autem quidam ipsam misceri dicunt unde fortassis et Thales opinatus est omnia plena deis esse hoc autem habet quasdam oppositiones propter quam quidem enim causam in aere aut in igne cum sit anima non facit animal in mixtis autem et sic in his melior esse videtur
 
Queret enim aliquis ob quam causam in aere anima ea que est in animalibus melior est et inmortalior
 
Accidit autem utrobique inconveniens et irrationabile et namque dicere animal ignem aut aerem magis irrationabilium est et non dicere animal cum anima insit inconveniens est
 
Opinari autem videntur animam esse in his quoniam totum partibus similis speciei est
Quare necessarium est ipsis dicere et animam similem speciei partibus esse sed in opinando aliquid continentis in animalibus animata animalia fiunt
 
Si autem aer quidem discerptus similis speciei est anima autem dissimilis partis hoc quidem aliquid ipsius est aliud autem non est
 
Necesse igitur ipsam aut similis partis esse aut non inesse in qualibet parte omnis
 
Manifestum igitur ex dictis est quod neque cognoscere inesse anime propter id quod est ex elementis neque moveri ipsam bene neque vere dicitur
 
Quoniam autem cognoscere anime est et sentire que et opinari adhuc autem concupiscere et deliberare et omnino appetitus fit autem et secundum locum motus animalibus ab anima adhuc autem augmentum que et iuventus et detrimentum utrum toti anime horum unumquodque insit et omnibus et intelligimus et sentimus et aliorum unumquodque facimus que et patimur aut partibus alteris altera
 
Et vivere igitur utrum in aliquo horum sit uno aut in pluribus aut in omnibus aut et alia aliqua causa
 
Dicunt autem quidam partibilem ipsam esse et alio quidem intelligere alio autem concupiscere
 
Quid igitur umquam continet animam si partibilis est apta nata
 
Non enim est corpus videtur enim contrarium magis anima corpus continere egrediente enim expirat que et marcescit
 
Si igitur alterum aliquod unam ipsam facit illud maxime utique erit anima
Oportebit autem et illud querere utrum unum aut multiparti<t>um sit
 
Si quidem enim unum est propter quid non mox est et animam unum esse
 
Si vero divisibile iterum ratio queret quid est continens et sic procedet in infinitum
 
Dubitabit autem aliquis et de partibus ipsius quam potentiam habet unaqueque in corpore
 
Si namque tota anima omne corpus continet convenit et partium unamquamque continere aliquid corporis
 
Hoc autem videtur inpossibile qualem enim partem aut quomodo intellectus continet grave est et fingere
 
Videntur autem et plante divise vivere et animalium quedam incisorum tamquam eandem habentia animam specie et si non numero
 
Unaqueque igitur partium sensum habet et movetur secundum locum in quoddam tempus
 
Si autem non perficiunt nullum inconveniens est instrumenta enim non habent quodque salvet naturam
 
Sed nichil minus in utraque partium omnia inesse que sunt anime et similiter species sunt adinvicem et toti adinvicem quidem sicut que non separate sunt sed tota anima tamquam divisibili existente
Videtur autem et in plantis principium quoddam esse
 
Hac enim sola communicant et animalia et plante
 
Et ipsa quidem separatur a sensibili principio sensum autem nullum sine hac habet
 

 
Hec quidem a prioribus tradita de anima dicta sunt
 
Iterum autem tamquam ex principio redeamus temptantes determinare quid est anima et que utique erit magis propria ratio ipsius
 
Dicamus igitur genus unum quoddam eorum que sunt substantiam huius autem aliud quidem sicut materiam quod secundum se quidem non est hoc aliquid alterum autem formam et speciem secundum quam iam dicitur hoc aliquid et tertium quod est ex his
 
Est autem materia quidem potentia species autem ἐντελέχεια id est actus et hoc dupliciter hoc quidem sicut scientia illud autem sicut considerare
 
Substantie autem maxime videntur esse corpora et horum phisica
 
Hec enim aliorum principia sunt
Sed phisicorum alia quidem habent vitam alia autem non habent
 
Vitam autem dicimus per ipsum alimentum que et augmentum et detrimentum
 
Quare omne corpus phisicum participans vita substantia erit substantia autem sic sicut composita
 
Quoniam est et corpus huiusmodi vitam enim habens non erit corpus anima
 
Non enim est eorum que de subiecto sunt corpus magis autem sicut subiectum et materia est
 
Necesse ergo animam substantiam esse sicut speciem corporis phisici potentia vitam habentis
 
Substantia autem actus est huiusmodi ergo corporis actus est
 
Hic autem dicitur dupliciter alius quidem sicut scientia alius autem sicut considerare
 
Manifestum igitur quod sicut scientia
 
In eo enim quod est anima et somnus et vigilantia est
Simile autem est vigilantia quidem ipsi considerationi somnus autem habitui et non operationi
 
Prior igitur generatione in eodem scientia est
 
Unde et anima est actus primus corporis phisici potentia vitam habentis
 
Huiusmodi autem est quodcumque organicum
 
Organa autem et plantarum partes sunt sed penitus simplices ut folium corticis est cooperimentum cortex autem fructus radices vero ori similes sunt utraque enim trahunt alimentum
 
Si autem aliquod commune in omni anima oportet dicere erit utique actus primus corporis phisici organici
 
Unde et non oportet querere si unum est anima et corpus sicut neque ceram et figuram neque omnino uniuscuiusque materiam et id cuius est materia
 
Hoc enim unum et esse - cum multipliciter dicatur - quod proprie est actus est
 
Universaliter quidem igitur dictum est quid est anima
 
Substantia enim est secundum rationem hoc autem est quod quid erat esse huiusmodi corpori
Sicut si aliquod organorum phisicum esset corpus ut dolabra erat quidem enim dolabre esse substantia ipsius et hoc est anima
 
Divisa autem hac non utique amplius dolabra erit sed aut equivoce
 
Nunc autem est dolabra
 
Non enim huiuscemodi corporis quod quid est esse et ratio anima est sed phisici huiuscemodi habentis principium motus et status in se ipso
 
Considerare autem oportet in partibus quod dictum est
 
Si enim esset oculus animal anima utique esset ipsius visus
 
Hic enim substantia est oculi secundum rationem oculus autem materia visus est quo deficiente non est etiam oculus nisi equivoce sicut lapideus aut depictus
 
Oportet igitur accipere quod est in parte in toto vivente corpore
 
Simile namque habet sicut pars ad partem et sic totus sensus ad totum corpus quod sentitivum est secundum quod huiusmodi est
 
Est autem non abiciens animam cum potentia sit sic que vivere est sed quod est habens et hoc semen et fructus potentia huiusmodi corpus est
Sicut quidem igitur incisio et visus sic et vigilantia actus quare visus et potentia organi anima est corpus autem quod potentia est
 
Sed sicut oculus est pupilla et visus et ibi anima et corpus animal est
 
Quod quidem igitur non sit anima separabilis a corpore aut partes quedam ipsius si separabilis apta nata est non inmanifestum est quarundam enim actus partium est ipsarum
 
At vero sed quasdam nichil prohibet propter id quod nullius sunt corporis actus
 
Amplius que inmanifestum est si sic sit actus corporis anima sicut nauta navis
 
Figuraliter quidem igitur sic determinatur et describitur de anima
 
Quoniam autem ex incertis quidem certioribus autem fit certum et secundum rationem notius temptandum iterum est sic aggredi de ipsa
 
Non enim solum quod quid est oportet diffinitivam rationem ostendere sicut plures terminorum dicunt sed et causam inesse et demonstrare
 
Nunc autem sicut conclusiones rationes terminorum sunt - ut quid est tetragonismus id est quadratura equale altera parte longiori orthogonium esse equilaterale
 
Hic autem terminus conclusionis est dicens autem quoniam est tetragonismus media inventio rei dicit causam
Dicamus igitur principium accipientes intentionis determinare animatum ab inanimato in vivendo
 
Multipliciter autem ipso vivere dicto etsi unum aliquod horum insit solum vivere ipsum dicimus ut intellectus sensus motus et status secundum locum adhuc motus secundum alimentum et detrimentum et augmentum est
 
Unde et vegetabilia omnia videntur vivere
 
Videntur autem in se ipsis habentia potentiam et principium huiusmodi per quod augmentum que et detrimentum accipiunt secundum contrarios locos
 
Non enim sursum quidem augetur deorsum autem non sed similiter in utraque et penitus quecumque aluntur et vivunt in finem quousque possint accipere alimentum
 
Separari autem hoc quidem ab aliis possibile est alia autem ab hoc inpossibile est in mortalibus
 
Manifestum autem est in his que vegetantur neque una enim ipsis inest potentia alia anime
 
Vivere quidem igitur propter hoc principium inest viventibus animal autem propter sensum primum et namque que non moventur neque mutantia locum habentia autem sensum animalia dicimus et non vivere solum
 
Videntur autem esse et huiusmodi multa animalium manentia enim cum sint natura habent solum sensum
 
Sensuum autem primo inest omnibus tactus
Sicut autem vegetativum potest separari a tactu et omni sensu et sic tactus ab aliis sensibus
 
Vegetativum autem dicimus huiusmodi partem anime qua et vegetabilia participant
 
Animalia autem omnia videntur tangendi sensum habentia
 
Propter quam autem causam utrumque horum accidat posterius dicemus
 
Nunc autem in tantum dictum sit solum quod est anima horum que dicta sunt principium et his determinata vegetabili sensibili intellectivo motu
 
Utrum autem horum unumquodque est anima aut pars anime
 
Et si pars est utrum sic quod sit separabilis ratione solum aut et loco
 
De quibusdam quidem horum non difficile est videre
 
Sed quedam dubitationem habent
 
Sicut enim in plantis quedam separata videntur viventia et divisa ab invicem tamquam existente in his anima actu quidem una in unaquaque planta potentia autem pluribus sic videmus et circa alteras differentias anime accidere in decisionibus que deciduntur
Et sensum enim utraque partium habet et motum secundum locum si autem sensum et fantasiam et appetitum ubi quidem enim sensus est et tristitia et letitia est ubi autem hec sunt ex necessitate et desiderium est
 
De intellectu autem et perspectiva potentia nichil adhuc manifestum est
 
Sed videtur anime genus alterum esse et hoc solum contingit separari sicut perpetuum a corruptibili
 
Relique autem partes anime manifestum ex his est quod non separabiles sunt sicut quidam dicunt
 
Ratione autem alteras esse manifestum est ex eo namque quod sentitivum et opinativum est altera est siquidem et sentire ab ipso opinari
 
Similiter autem et aliorum unumquodque que dicta sunt
 
Quod autem quibusdam quidem animalium omnia insunt hec quibusdam vero quedam horum alteris autem unum solum hoc autem faciet differentiam animalium
 
Propter quam autem causam sit posterius intendendum est
 
Similiter autem et circa sensus accidit alia quidem enim habent omnes alia vero quosdam quedam autem unum maxime necessarium tactum
 
Quoniam autem quo vivimus et sentimus dupliciter dicitur sicut quo scimus dicimus autem hoc quidem scientiam illud autem animam in utroque enim horum dicimus scire similiter autem et quo sanamur aliud quidem sanitas est aliud autem in parte quadam corporis aut in toto horum autem scientia que et sanitas forma est et species quedam et ratio et ut actus susceptivi est hec quidem scibilis illa vero sanativi videtur enim in patienti et disposito activorum inesse actus anima autem esse hoc quo vivimus et sentimus et movemur et intelligimus primum quare ratio quedam erit et species sed non materia et subiectum
Tripliciter enim dicta substantia sicut diximus quorum hoc quidem species illud autem materia aliud autem ex utrisque horum autem materia quidem potentia species autem actus postea ex utrisque animatum non corpus est actus anime sed ipsa corporis cuiusdam
 
Et propter hoc bene opinantur quibus videtur neque sine corpore esse neque corpus aliquod anima
 
Corpus quidem enim non est corporis autem aliquid est et propter hoc in corpore est et in corpore huiusmodi et non sicut priores in corpus adaptabant ipsam nichil diffinientes in quo et quali et vere cum non videatur quodlibet accipere contingens
 
Sic autem fit et secundum rationem uniuscuiusque enim actus in eo quod in potentia est et propria materia fuit aptus natus fieri
 
Quod quidem igitur actus quidam est et ratio potentia habentis esse huiusmodi manifestum ex his est
 
Potentiarum autem anime que dicte sunt aliis quidem insunt omnes aliis vero quedam harum quibusdam vero una sola
 
Potentias autem dicimus vegetativum appetitivum sentitivum motivum secundum locum intellectivum
 
Inest autem plantis quidem vegetativum solum alteris autem et hoc et sentitivum
 
Si autem sentitivum et appetitivum est appetitus quidem enim desiderium et ira et voluptas sunt
 
Animalia autem omnia habent unum sensuum tactum
Cui autem sensus inest huic letitia que et tristitia et dulce et triste quibus autem hec et cupiditas
 
Dulcis enim appetitus hec est
 
Adhuc alimenti sensum habent
 
Tactus enim alimenti sensus est
 
Siccis enim et humidis et calidis et frigidis aluntur viventia omnia
 
Horum autem sensus tactus est sed aliorum sensibilium secundum accidens
 
Nichil enim in alimentum confert sonus neque color neque odoratus neque humor unum aliquod est eorum que tanguntur
 
Esuries autem et sitis desiderii sunt et esuries quidem sicci et calidi est sitis autem frigidi et humidi
 
Humor vero ut dulcedo quedam horum est
 
Certificandum autem de his posterius est
Nunc autem in tantum dictum sit quod animalibus habentibus tactum appetitus insit
 
De imaginatione autem inmanifestum posterius autem intendendum est
 
Quibusdam autem ad hec inest et secundum locum motivum alteris autem intellectivum que et intellectus ut hominibus et si aliquod huiusmodi alterum est aut honorabilius
 
Manifestum igitur quoniam eodem modo una erit ratio anime que et figure
 
Neque enim ibi figura est preter triangulum et que consequenter sunt neque hic anima preter predictas est
 
Fiat autem et in figuris ratio communis que conveniet quidem omnibus propria autem nullius erit figure similiter autem et in predictis animabus
 
Unde ridiculum est querere communem rationem et in his et in alteris que nullius erit horum que sunt propria ratio neque secundum propriam et individuam speciem dimittentes huiusmodi
 
Similiter autem se habent ei que de figuris est et que sunt secundum animam
 
Semper enim in eo quod est consequenter est potentia quod prius est et in figuris et in animatis ut in tetragono quidem trigonum est in sentitivo autem vegetativum
 
Quare unumquodque querendum est que sit uniuscuiusque anima ut que plante et que hominis aut bestie
Propter quam autem causam consequenter sic se habent considerandum est
 
Sine quidem enim vegetativo sentitivum non est
 
A sentitivo autem separatur vegetativum in plantis
 
Iterum autem sine quidem eo quod potest tangere aliorum sensuum neque unus est
 
Tactus autem sine aliis est
 
Multa enim animalium neque visum neque auditum habent neque odoratus sensum
 
Et sentitivorum autem alia quidem habent secundum locum motivum alia vero non
 
Ultimum autem et minimum animum et mentem ut homo aut huiusmodi aliud
 
Quibus quidem enim corruptibilium inest animus his et reliqua omnia quibus autem illorum unumquodque non omnibus animus
 
Sed quibusdam quidem neque imaginatio alia autem hac sola vivunt
De speculativo autem intellectu altera ratio est
 
Quod quidem igitur de horum unoquoque ratio hec propriissima est et de anima manifestum est
 
Necessarium autem est debentem de his intentionem facere accipere unumquodque ipsorum quid est postea sic de habitis et de aliis investigare
 
Si autem congruit dicere quid unumquodque ipsorum ut quid intellectivum aut sentitivum aut vegetativum prius autem dicendum quid sit intelligere et quid sentire
 
Priores enim potentiis actus et praxis secundum rationem sunt
 
Si autem sic his adhuc priora opposita sunt oportet considerare de illis primum si indigens erit determinare propter eandem causam ut de alimento et sensibili et intelligibili
 
Quare primum de alimento et generatione dicendum est
 
Vegetativa enim anima et aliis inest et prima et maxime communis potentia anime est secundum quam inest vivere omnibus cuius sunt opera generare et alimento uti
 
Naturalius enim viventibus operibus est quecumque perfecta et non inperfecta quam generationem per se vanam habere facere alterum sicut et ipsum est animal quidem animal planta autem plantam quatinus ipso semper et divino participent secundum quod possint
 
Omnia enim illud appetunt et illius causa agunt quecumque agunt secundum naturam
Id autem quod est cuius causa sit dupliciter est hoc quidem cuius illud vero quo
 
Quoniam igitur communicare non possunt ipso semper et divini continuatione propter id quod nichil contingit corruptibilium idem et unum numero permanere secundum quod potest participare unumquodque communicat sic hoc quidem magis illud vero minus
 
Et permanet non idem sed ut idem numero quidem non unum specie autem unum
 
Est autem anima viventis corporis causa et principium
 
Hec autem multipliciter dicuntur
 
Similiter autem anima secundum determinatos tres modos causa et namque unde motus ipse est et cuius causa et sicut substantia animatorum corporum anima causa est
 
Quod quidem igitur sit sicut substantia manifestum est
 
Causa enim ipsius esse omnibus substantia est vivere autem viventibus esse est causa autem et principium horum anima est
 
Amplius eius quod est potentia ratio actus est
 
Manifestum autem quod et propter quid anima causa est
Sicut enim intellectus propter hoc intelligit eodem modo et natura et hoc est ipsius finis
 
Huiusmodi autem in animalibus anima est et secundum naturam
 
Omnia enim phisica corpora anime instrumenta sunt et sicut animalium sic et plantarum sicut que propter animam sunt
 
Dupliciter autem dicitur quod huius causa est quod que est cuius et quo
 
At vero et unde primum dicitur quod est secundum locum motus anima est
 
Non omnibus autem inest viventibus potentia hec
 
Est autem et alteratio et augmentum secundum animam
 
Sensus quidem enim alteratio quedam esse videtur
 
Sentit autem nichil quod non participat anima
 
Similiter autem et de augmento et detrimento se habet
Nichil enim corrumpitur neque augmentatur phisice nisi alitur
 
Alitur autem nichil quod non communicet vita
 
Empedoclis autem non bene dixit hoc addens augmentum accidere plantis deorsum quidem συρριζουμένοις propter id quod terra sic fertur secundum naturam sursum autem propter ignem similiter
 
Neque enim sursum et deorsum bene accipit
 
Non enim idem est omnibus sursum et deorsum et omni sed sicut caput est animalium sic radices plantarum sunt si congruit instrumenta dicere altera et eadem operibus
 
Ad hec autem quid est continens in contraria que feruntur ignem et terram
 
Evellentur enim nisi aliquod esset prohibens
 
Si vero erit hoc est anima et causa <eius quod> augmentatur et alitur
 
Videtur autem quibusdam ignis natura simpliciter causa alimenti et augmenti esse
 
Et namque ipsum videtur solum corporum esse aut elementorum quod alitur et augmentatur
Unde et in plantis et in animalibus accipiet aliquis hoc esse quod operatur
 
Hoc autem concausa quidem quodam modo est non tamen simpliciter causa sed magis anima
 
Ignis quidem enim augmentum in infinitum est quousque est combustibile
 
Natura autem constantium omnium est terminus et ratio et magnitudinis et augmenti
 
Hec autem anime sunt sed non ignis et rationis magis sunt quam materie
 
Quoniam autem hec potentia anime est vegetativa et generativa et de alimento necessarium est determinare primum
 
Determinatur enim secundum alias potentias opere hoc
 
Videtur autem esse alimentum contrarium contrario non omne autem omni sed quecumque contrariorum non solum generationem ex alterutris habent sed augmentum
 
Fiunt autem multa ex alterutris sed non omnia ut sanum ex laborante
 
Videntur autem neque illa eodem modo adinvicem esse alimentum sed aqua quidem igni alimentum est ignis autem non alit aquam
In simplicibus quidem igitur corporibus hoc esse videtur maxime aliud quidem alimentum aliud vero quod alitur
 
Oppositionem autem habet
 
Dicunt enim hii quidem simile simili ali sicut et augeri
 
Aliis autem sicut diximus e contrario videtur contrarium contrario tamquam inpassibile sit simile alimentum autem mutari et decoqui
 
Mutatio autem omnibus est in contrarium aut in medium
 
Adhuc patitur aliquid alimentum ab eo quod alitur sed non hoc ab alimento sicut neque instructor a materia sed ab illo hec
 
Instructor autem mutat solum in actum ex otio
 
Utrum autem est alimentum quod ultimo fit aut quod primo habet differentiam
 
Si vero utraque sed hoc quidem non coctum illud autem coctum utrobique utique continget alimentum dicere in quantum quidem enim non coctum contrarium contrario alitur in quantum autem coctum simile simili
 
Quare manifestum est quod dicunt quodam modo utrique et recte et non recte
Quoniam autem nichil alitur non participans anima animatum erit corpus quod alitur in quantum animatum est
 
Quare et alimentum ad animatum est et non secundum accidens
 
Est autem alterum alimento et augmentativo esse
 
Secundum enim quod quantum aliquod est quidem animatum augmentativum est secundum autem quod est hoc aliquid et substantia alimentum est
 
Salvat enim substantiam et usque ad hoc est quousque alat
 
Et generationis factivum est sed non eius quod alitur sed ut id quod alitur
 
Iam enim est ipsa substantia
 
Generat enim nichil se ipsum sed salvat
 
Quare huiusmodi anime principium potentia est possibilis salvare suscipiens ipsam secundum quod est huiusmodi alimentum autem preparat se operari
 
Unde privatum alimento non potest esse
Quoniam autem sunt tria quod alitur et quo alitur et alens alens quidem est prima anima quod vero alitur est habens hanc corpus quo autem alitur alimentum est
 
Quoniam autem a fine omnia appellari iustum est finis autem est generasse ut ipsum erit utique prima anima generativum ut est ipsum
 
Est autem quo alitur dupliciter sicut et quo gubernat et manus et temon hoc quidem movens est et movetur illud autem est movens solum
 
Omne autem necessarium est alimentum posse coqui operatur autem decoctionem calor unde omne animatum habet calorem
 
Figura quidem igitur alimentum quid sit dictum est
 
Certificandum autem est de ipso posterius in propriis rationibus
 
Determinatis autem his dicamus communiter de omni sensu
 
Sensus autem in ipso moveri que et pati accidit sicut dictum est
 
Videtur enim quedam alteratio esse
 
Dicunt autem quidam et simile a simili pati
Hoc autem quomodo possibile aut inpossibile sit dictum est in rationibus universalibus de ipso agere et pati
 
Habet autem dubitationem et propter quid sensuum ipsorum non sit sensus et quare sine his que sunt extra non faciunt sensum unito igne et terra et aliis elementis quorum est sensus per se
 
Manifestum igitur est quod sentitivum non actu sed potentia tantum est - unde sicut combustibile non comburitur ipsum secundum se ipsum sine combustivo combureret enim se ipsum et nichil indigeret actu igne esse
 
Quoniam autem sentire dicimus dupliciter - potentia que enim audiens et videns audire et videre dicimus et si forte dormiens aut iam operans sit - dupliciter utique dicitur et sensus hic quidem sicut potentia ille autem sicut actus
 
Similiter autem et sentire quod que potentia est et actu
 
Primum quidem igitur quod quasi idem sit pati et moveri et agere dicimus
 
Et namque est motus actus quidam inperfectus tamen sicut in alteris dictum est
 
Omnia autem patiuntur et moventur ab activo cum actu sit
 
Unde est quidem tamquam a simili pati est autem tamquam a dissimili sicut diximus
 
Patitur quidem enim dissimile sustinens passum autem simile est
Dividendum autem et de potentia et actu est
 
Nunc enim simpliciter dicemus de ipsis
 
Est quidem enim sic sciens aliquid sicut si dicamus hominem scientem quoniam homo scientium est et habentium scientiam
 
Est autem sicut iam diximus scientem habentem gramaticam
 
Uterque autem horum non eodem modo possibilis est sed hic quidem quoniam genus huiusmodi et materia est ille autem aliquid volens possibilis est considerare nisi aliquid prohibeat exterius
 
Iam autem considerans cum actu sit et proprie sciens est hoc a-
 
Utrique quidem igitur primi secundum potentiam scientes sunt sed hic quidem per doctrinam alteratus est et multotiens ex contrario mutatus habitu hic autem ex eo quod habet sensum aut gramaticam non agit autem in agendo alio modo
 
Non est autem simplex neque pati sed aliud quidem est corruptio quedam a contrario aliud autem salus magis est eius quod est potentia ab eo quod est actu et simili sic sicut potentia se habet ad actum
 
Speculans enim fit habens scientiam quod vere aut non est alterari in se ipsum enim est inductio et in actum aut alterum genus alterationis est
 
Unde non bene se habet dicere sapiens cum sapiat alterari sicut neque edificatorem cum edificet
In actum quidem igitur ducens ex eo quod est potentia secundum intelligens et sapiens non doctrinam sed alteram denominationem habere iustum est
 
Sed ex eo quod est potentia addiscens et accipiens scientiam ab eo quod actu est et a didascalo aut neque pati dicendum est sicut dictum est aut duos modos esse alterationis et unam in privativas dispositiones mutationem et alteram in habitus et naturam
 
Sentitivi autem prima quidem mutatio fit a generante
 
Cum autem generatum est habet iam sicut scientiam et sentire secundum actum
 
Similiter igitur dicitur considerare
 
Differt autem quod huius quidem activa operationis extra sunt visibile et audibile similiter autem et reliqua sensuum
 
Causa autem est quoniam singularium secundum actum sensus est scientia autem universalium hec autem in ipsa quodam modo sunt anima
 
Unde intelligere quidem in ipso est cum velit sentire autem non est in ipso necessarium est autem esse sensibile
 
Similiter autem hoc se habet et in scientiis sensibilium et propter eandem causam quia sensibilia singularium sunt et exteriorum
 
Sed de his quidem certificare tempus fiet et iterum
Nunc autem diffinitum tantum sit quoniam cum non simpliciter sit quod potentia dicitur sed aliud quidem sicut si utique dicamus puerum posse militare aliud autem sicut in etate existentem sic se habet sentitivum
 
Quoniam autem innominata ipsorum differentia determinatum est autem de ipsis quoniam altera et quomodo sint altera uti necesse est ipso pati et alterari tamquam propriis nominibus
 
Sentitivum potentia est ut sensibile cum iam sit actus sicut dictum est
 
Patitur quidem igitur non cum simile sit passum autem similatur et est ut illud
 
Dicendum autem est secundum unumquemque sensum de sensibilibus primum
 
Dicitur autem sensibile tripliciter quorum duo quidem per se dicimus sentire unum autem secundum accidens
 
Duum autem aliud quidem proprium est uniuscuiusque sensus aliud vero commune omnium
 
Dico autem proprium quidem quod non contingit altero sensu sentiri et circa quod non contingat errare ut visus coloris et auditus soni et gustus humoris
 
Tactus autem plures quidem habet differentias
 
Sed in unaquaque iudicat de his et non decipitur quoniam color est neque quoniam sonus sed quid est coloratum aut ubi aut quid est sonans aut ubi
Huiusmodi quidem igitur dicuntur propria uniuscuiusque
 
Communia autem sunt motus quies numerus figura magnitudo
 
Huiuscemodi enim neque uni sensui sunt propria sed communia omnibus
 
Tactus enim motus quidam est sensibilis et visui
 
Secundum autem accidens dicitur sensibile ut si album sit Diarri filius
 
Secundum accidens enim hoc sentit quoniam albo accidit hoc quod sentit
 
Unde et nichil patitur secundum quod huiusmodi est a sensibili
 
Sensibilium autem secundum se propria proprie sunt sensibilia et ad que substantia apta nata est uniuscuiusque sensus
 
Cuius quidem igitur est visus hoc est visibile
 
Visibile autem est color quidem et quod ratione quidem est dicere innominatum autem contingit esse
Manifestum autem erit quod dicimus ingredientibus maxime
 
Visibile enim est color
 
Hoc autem est secundum se visibilium secundum se ipsum autem non ratione sed quoniam in se ipso habet causam esse visibile
 
Omnis enim color motivus est secundum actum lucidi et hoc est ipsius natura
 
Unde quidem non visibile est sine lumine sed omnis cuiuslibet color in lumine videtur
 
Ex quo de lumine primum dicendum est quid est
 
Est igitur aliquid lucidum
 
Lucidum autem dico quod est quidem visibile non autem secundum se visibile ut simpliciter est dicere sed propter extraneum colorem
 
Huiusmodi autem est aer et aqua et multa planorum
 
Non enim secundum quod aqua est neque secundum quod est aer lucidum est sed quoniam est natura eadem in his utrisque et in perpetuo superius corpore
Lumen autem est huius actus lucidi secundum quod est lucidum
 
Potentia autem in quo hec et tenebra est
 
Lumen autem ut color est lucidi cum sit actu lucidum ab igne aut huiusmodi ut quod est sursum corpus
 
Et hoc enim quoddam est unum et idem
 
Quid quidem igitur lucidum et quid sit lumen est dictum quia neque ignis est neque omnino corpus neque defluxus corporis nullius esset enim corpus aliquod et sic sed ignis aut huiusmodi alicuius presentia in lucido est
 
Neque enim duo corpora possibile est simul in eodem esse
 
Videtur autem lumen contrarium tenebre esse
 
Est autem tenebra privatio huiusmodi habitus ex lucido
 
Quare manifestum est quod et huius presentia lumen est
 
Et non recte Empedoclis neque si aliquis alius sic dixit quod feratur lumen et extendatur medio terre et continentis nos autem lateat
Hoc autem est et extra rationis actum et extra ea que videntur
 
In parvo quidem enim spatio lateret nos ab oriente autem in occidens latere magna multum questio est
 
Est autem coloris quidem susceptivum non color soni autem absonum
 
Non color autem lucidum et invisibile est aut quod vix videtur ut videtur esse quod tenebrosum est
 
Huiusmodi autem lucidum quidem est sed non cum sit actu lucidum sed cum potentia
 
Eadem enim natura quandoque tenebra quidem quandoque autem lumen est
 
Non omnia autem visibilia in lumine sunt sed solum uniuscuiusque proprius color
 
Quedam enim in lumine quidem non videntur in tenebra autem faciunt sensum ut que ignea videntur et lucentia non autem nominata sunt hec uno nomine ut cornu capita piscium et squame et oculi
 
Sed nullius videtur horum proprius color
 
Propter quam quidem igitur causam hec visibilia sint alia ratio est
Nunc autem in tantum manifestum est quoniam quod in lumine quidem videtur color est
 
Unde non videtur sine lumine
 
Hoc enim erat ipsi colori esse quod est motivo esse secundum actum lucidi perfectio autem lucidi lumen est
 
Signum autem huius manifestum est
 
Si enim aliquis ponat habens colorem super ipsum visum non videbitur
 
Sed color movet lucidum ut aerem ab hoc igitur continuo existente movetur quo sentimus
 
Hoc enim non bene dicit Democritus opinatus si esset vacuum medium perspici utique certe et si formica in celo esset
 
Hoc enim inpossibile est
 
Patiente enim aliquid quo sentimus fit ipsum videre ab ipso quidem enim qui videtur colore inpossibile est relinquitur ergo a medio
 
Quare necesse est aliquod esse medium
Vacuo autem facto non quod certe sed omnino nichil videbitur
 
Propter quam quidem igitur causam colorem necesse est in lumine videri dictum est
 
Ignis autem in utrisque videtur et in tenebra et lumine et hoc ex necessitate
 
Lucidum enim sub hoc fit lucidum
 
Eadem autem ratio est et de sono et odore
 
Nichil enim ipsorum tangens id quo sentimus facit sensum sed ab odore quidem et sono media moventur ab hoc autem eorum quo sentimus unumquodque
 
Cum autem super ipsum aliquis apponit sensum sonans aut odorans neque unum sensum facit
 
De tactu autem et gustu habet se similiter non autem videtur
 
Propter quam autem causam posterius erit manifestum
 
Medium autem sonorum quidem aer est odoris autem innominatum est
Communis enim quedam passio est ab aere et aqua sicut lucidum colori sic est habenti odorem quod est in utrisque his
 
Videntur enim aquatica animalium habere sensum odoris
 
Sed homo quidem et pedibus ambulantium quecumque respirant inpossibilia sunt odorare nisi respirantia
 
Causa autem et de his posterius dicetur
 
Nunc autem primum de sonu et olfatu dividemus
 
Est autem dupliciter sonus hic quidem enim actus quidam est alius autem potentia
 
Alia quidem enim non dicimus habere sonum ut spongiam pilos
 
Quedam autem habent ut es et quecumque plana et lenia sunt quoniam possunt sonare
 
Hoc autem est ipsius medii et auditus facere sonum actu
 
Fit autem secundum actum sonus semper alicuius et ad aliquid et in aliquo
Percussio enim est faciens
 
Unde et inpossibile est cum sit unum fieri sonum
 
Alterum enim est verberans et quod verberatur
 
Quare sonans ad aliquid sonat et sine tactu non fit tangit autem aliquid
 
Cum autem ictu tetigerit sonat
 
Ictus autem non fit sine motu
 
Sicut autem diximus non quorumlibet contingentium ictus sonus est
 
Nullum enim faciunt sonum pili etsi percutiantur sed es et quecumque lenia et concava sunt es quidem quoniam lene est concava autem repercussione multos faciunt ictus post primum inpotenti exire quod motum est
 
Amplius auditur in aere et aqua sed minus
 
Non est autem soni proprius aer neque aqua sed oportet firmorum percussionem fieri adinvicem et ad aera
Hoc autem fit cum permaneat percussus aer et non solvatur
 
Unde si velociter et fortiter percutiatur sonat
 
Oportet enim pertingere motum rapientis fracturam aeris sicut si congregationem aut cumulum lapilli percutiat aliquis qui fertur velociter
 
Echon autem fit cum ab aere uno facto propter vas determinans et prohibens iterum aer depellitur sicut spera
 
Videtur autem semper fieri echon sed non certus quia accidit in sono sicut et in lumine
 
Et lumen enim semper repercutitur - neque enim fieret penitus lumen sed tenebra extra solem spatium - sed non sic repercutitur sicut ab aqua aut aere aut et a quodam alio lenium quodque sit tenebram facere secundum quod lumen diffinimus
 
Vacuum autem recte dicitur proprium audiendi
 
Videtur enim esse vacuum aer hic autem est faciens audire cum moveatur continuus et unus
 
Sed propter id quod fragilis est non sonat nisi lene sit quod percutitur
 
Tunc autem unus fit simul propter planum unum enim lene planum
Sonativum quidem igitur motivum est unius aeris usque ad auditum
 
Auditus autem connaturalis est aeri
 
Propter autem id quod in aere est moto exteriori quod infra movetur
 
Ob hoc non penitus animal audit neque penitus transit aer
 
Non enim penitus habet aerem movenda pars et animatum
 
Ipsum quidem igitur insonabile aer est propter id quod corruptibilis est
 
Cum vero prohibeatur corrumpi huius motus sonus est
 
Qui autem est in auribus edificatur ad hoc ut inmobilis sit quatinus certe sentiat omnes differentias motus
 
Propter hec autem et in aqua audimus quoniam non ingreditur ad ipsum connaturalem aerem sed neque in aurem propter ἕλικας id est reflexiones
 
Cum autem hoc accidat non audit neque si spatium sicut in pupilla pellis
Sed et signum est audiendi aut non sonare semper aurem sicut cornu
 
Semper enim proprio quodam motu aer movetur qui est in auribus
 
Sed sonus extraneus et non proprius est
 
Et propter hoc dicunt audire in vacuo et sonanti quia audimus in habenti determinatum aerem
 
Utrum autem sonat quod verberatur aut verberans aut et utraque modo autem altero
 
Est enim sonus motus possibilis moveri hoc modo quo quidem a lenibus cum aliquis percutiat
 
Non igitur omne sicut dictum est sonat quod verberatur et verberans ut si obiciatur acus acui sed oportet quod percutitur regulare esse
 
Differentie autem sonantium in sono secundum actum ostenduntur
 
Sicut enim sine lumine non videntur colores sic neque sine sono acutum et grave
 
Hec enim dicuntur secundum metaphoram ab illis que tanguntur
Acutum quidem enim movet sensum in pauco tempore in multum grave autem in multo in paucum
 
Neque tamen velox est acutum grave autem tardum sed fit huius quidem propter velocitatem huiusmodi motus illius vero propter tarditatem
 
Et videntur similitudinem habere circa tactum cum acuto et hebeti
 
Acutum quidem enim ut pungit hebes vero pellit propter id quod movet hoc quidem in pauco illud autem in multo
 
Quare accidit hoc quidem velox illud vero tardum esse
 
De sono quidem igitur sic determinatum sit
 
Vox autem quidam sonus est animati
 
Inanimatorum enim nullum vocat sed secundum similitudinem dicitur vocare ut tubicen et lira et quecumque alia inanimatorum extensionem habent et melos et locutionem
 
Videtur enim quod et vox hec habet
 
Multa autem animalium non habent vocem ut que sunt sine sanguine et pisces et hec rationabiliter siquidem aeris motus sonus est
Sed dicuntur vocare ut in Achelo sonant branchiis aut in quodam altero huiusmodi
 
Vox autem animalis sonus est et non in qualibet parte
 
Sed quoniam omne sonat verberante aliquo et aliquid et in aliquo hoc autem est aer rationabiliter utique vocabunt hec sola quecumque accipiunt aerem
 
Iam enim respiranti congruit natura in duo opera sicut lingua in que gustum et locutionem quorum gustus quidem necessarium est unde et pluribus inest interpretatio autem est propter bene esse sic et spiritu utitur ad que calorem interiorem sicut necessarium est causa autem in alteris dicetur et ad vocem ut sit bene
 
Organum autem respirationi guttur est
 
Cuius autem causa hec pars est spirans
 
Hac enim parte plus habent calorem pedibus gradientia aliis
 
Indiget autem respiratione et circa cor locus primus
 
Unde necesse est interius respirato ingredi aerem
 
Quare percussio respirati aeris ab anima que est in his partibus ad vocatam arteriam vox est
Non enim omnis animalis sonus vox est sicut diximus
 
Est enim et lingue sonare sicut tussientes
 
Sed oportet animatum que esse verberans et cum imaginatione aliqua
 
Significativus enim quidam sonus est vox et non respirati aeris sicut tussis sed in hoc verberat qui est in arteria ad ipsam
 
Signum autem est non posse vocare respirantem neque expirantem movet enim hoc retinens
 
Manifestum autem est et propter hoc pisces sine voce esse non enim habent guttur
 
Hanc autem partem non habent quia non recipiunt aerem neque respirant
 
Propter quam quidem igitur causam altera ratio est
 
De odore autem et olfatu minus bene determinabile dictis est
 
Non enim manifestum est quale aliquid sit odor sicut sonus aut color
Causa autem est quoniam sensum hunc non habemus certum sed peiorem multis animalibus
 
Prave enim homo odorat et nichil odorat odorabilium sine tristitia et letitia sicut non existente certo eo quo sentimus
 
Rationabile autem sic est et fortes oculis colores sentire et non permanifestas ipsis esse differentias colorum nisi terrore et non terrore sic autem et hominum genus odores
 
Videtur enim analogiam habere ad gustum et similiter species humorum cum his que sunt odoris
 
Sed certiorem habemus gustum propter id quod ipse quidam tactus est hunc autem habet sensum homo certissimum
 
In aliis quidem enim deficit multo ab animali secundum autem tactum multo ab animalibus differenter certificat
 
Unde et prudentissimum est animalium
 
Signum autem est et in genere hominum secundum id quod hoc sentit esse ingeniosos et non ingeniosos secundum autem aliud nullum fortes quidem enim carne ineptos mente molles autem carne bene aptos esse
 
Est autem sicut humor hic quidem dulcis ille vero amarus sic et odores sunt
 
Sed alia quidem habent proportionaliter odorem et humorem dico autem dulcem odorem et dulcem humorem alia vero contrarium
Similiter autem et acer et austerus et acutus et pinguis est odor
 
Sed sicut diximus propter id quod non multum permanifesti sunt odores sicut humores ab his acceperunt nomina secundum similitudinem rerum dulcis quidem enim a croco et melle acer autem a thimo spatium et in huiusmodi eodem autem modo et in aliis
 
Est autem sicut auditus unusquisque sensuum hic quidem audibilis et non audibilis est ille vero visibilis et non visibilis et olfatus odorabilis et non odorabilis
 
Non odorabile autem aliud quidem est secundum id quod omnino inpossibile est habere odorem aliud autem est parvum habens et hoc pravum
 
Similiter autem et non gustabile dicitur
 
Est autem et olfatus per medium ut aerem aut aquam
 
Et namque aquatica videntur odorem sentire similiter et que cum sanguine et sine sanguine sunt sicut et que sunt in aere
 
Et horum enim quedam a longe occurrunt ad que sub odorem fiunt
 
Unde et dubium videtur si omnia quidem similiter odorant homo autem respirans non respirans autem sed expirans aut retinens spiritum non odorat neque a longe neque a prope neque si in nasum intus ponatur et hoc quidem in ipso positum quo sentitur insensibile esse omnibus commune est
 
Sed si non respirant non sentire proprium est hominum
Manifestum autem est temptantibus
 
Quare sanguinem non habentia quoniam non respirant alterum utique quendam sensum habent preter eos qui dicti sunt
 
Sed inpossibile est siquidem odorem sentiunt
 
Odorabilis enim sensus et mali odoramenti et boni odoramenti olfatus est
 
Amplius igitur et corrumpi videntur a fortibus odoribus ex quibus quidem homo est ut spatium et sulfure et huiuscemodi
 
Olfatum quidem igitur habere necessarium est sed non respirantia
 
Videtur autem in hominibus differre hic sensus quo sentimus ad eum qui est aliorum animalium sicut oculi ad eos qui fortes oculis sunt
 
Alii quidem enim habent sicut velamen id est palpebras quas aliquis non movens neque concutiens non videt fortes autem oculis nichil huiusmodi habent sed mox vident que fiunt in lucido
 
Sic igitur et olfatus quo sentitur aliis quidem non cooperimentum inesse sicut oculus aliis vero aerem recipientibus habere cooperimentum quod respirantibus discooperitur ampliatis venis et poris
 
Et propter hoc respirantia non odorant in aqua
Necessarium enim est olfatum habere respirantia
 
Hoc autem facere in humido inpossibile est
 
Est autem odor sicci sicut est humor humidi
 
Olfatus autem quo sentimus potentia huiusmodi est
 
Gustabile autem quiddam quod potest tangi et hec est causa non esse sensibile per medium extraneum corpus neque enim tactus
 
Et corpus autem in quo humor est quod est gustabile in humido sicut materia est
 
Hoc autem est quiddam quod potest tangi
 
Unde et si in aqua essemus sentiremus utique appositum dulce
 
Nec esset autem sensus nobis per medium sed in eo quod misceremur humido sicut est in potu
 
Color autem non sic videtur in eo quod miscetur neque defluxionibus
Sic quidem igitur medium nichil est
 
Sed color visibile est sicut gustabile humor est
 
Neque autem facit humoris sensum sine humiditate ut salsum
 
Bene enim liquidum ipsum est et liquefactivum lingue
 
Sicut autem et visus visibilis est et invisibilis tenebra autem invisibilis est iudicat autem et ipsam visus adhuc valde splendidi est et hoc enim invisibile est alio autem modo a tenebra similiter autem et auditus soni que et silentii est quorum aliud quidem audibile aliud autem non audibile et magni soni est sicut visus est splendidi sicut enim parvus sonus inaudibilis quodam modo est magnus que et violentus - invisibile autem aliud quidem omnino dicitur sicut et in aliis inpossibile aliud autem quamvis aptum natum non habeat aut prave sicut non gressibile et quod sine grano dicitur - sic autem est et gustus gustabilis que et non gustabilis
 
Hoc autem est parvum aut pravum habens humorem aut corruptivum gustus
 
Videtur autem esse principium potabile et non potabile
 
Gustus enim quidam uterque est sed hoc quidem pravus et corruptivus gustus illud vero secundum naturam
 
Est autem commune tactus et gustus potabile
 
Quoniam autem humidum gustabile est necesse est et quo sentimus ipsum neque humidum esse actu neque inpossibile humidum fieri
Patitur enim aliquid gustus a gustabili secundum quod gustabile est
 
Necessarium ergo est humidum fieri possibile quidem humidum fieri salvatum non humidum autem est gustativum quo sentimus
 
Signum autem est quod est neque secundum siccum existentem linguam sentire neque multum humidam
 
Hic enim tactus fit primi humidi sicut cum ante gustet aliquis fortem humorem gustet alterum et ut laborantibus amara omnia videntur propter id quod lingua plena huiusmodi humiditate sentit
 
Species autem humorum sicut et in coloribus simplices quidem contrarie sunt dulce et amarum habite autem sunt cum hac quidem pingue cum illa vero sallitum media autem horum acrum austerum et acutum
 
Fere enim hee videntur esse differentie humorum
 
Quare gustativum est potentia huiusmodi gustabile autem est factivum actu huius
 
De eo autem quod potest tangi et tactu eadem ratio
 
Si enim tactus non unus est sensus sed plures necessarium est et que possunt tangi sensibilia plura esse
 
Habet autem dubitationem utrum plures sint aut unus et quid est quo sentimus quod est sentitivi utrum caro et in aliis simile sit aut non sed hoc quidem est medium sed primum quo sentimus aliud quiddam est intus
Omnis que enim sensus unius contrarietatis esse videtur ut visus albi et nigri et auditus gravis et acuti et gustus amari et dulcis
 
In eo autem quod tangi potest multe sunt contrarietates calidum frigidum siccum humidum durum molle et aliorum quecumque sunt huiusmodi
 
Habet autem quandam solutionem ad hanc dubitationem quoniam et in aliis sensibus sunt contrarietates plures ut in voce non solum acutio et gravitas sed et magnitudo et parvitas et lenitas et asperitas vocis et huiusmodi altera
 
Sunt autem et circa colorem differentie huiusmodi altere
 
Sed quid sit unum subiectum sicut auditui sonus sic tactui non unum esse manifestum
 
Utrum autem hoc quo sentimus intus aut non sed mox caro
 
Nullum videtur esse signum fieri sensum simul cum his que tanguntur
 
Et enim nunc si aliquis circa carnem extenderit ut pellem faciens similiter sensum mox tangens unum significat
 
Et tamen constat quod non est in hoc id quo sentimus
 
Si autem et connaturale fiat citius etiam demonstrabitur utique sensus
Per huiusmodi partem corporis videtur sic se habere sicut utique si circulariter nobis aptus natus esset aer videremur enim uno quodam sentire et sonum et colorem et odorem et unus quidam sensus esse visus et auditus et olfatus
 
Nunc autem quoniam determinatum est per quod fiunt motus manifesta sunt predicta quibus sentimus altera esse
 
In tactu autem hoc quidem nunc inmanifestum est
 
Ex aere quidem enim aut aqua inpossibile est constare animatum corpus
 
Oportet enim aliquod firmum esse
 
Relinquitur autem mixtum ex terra et his esse ut vult caro et simile
 
Quare necessarium est esse et corpus esse medium possibili tangere quod aptum natum sit per quod fiant sensus cum plures sunt
 
Demonstrat autem quod plures sint in lingua tactus omnia enim que tangi possunt sentit secundum eandem partem et humorem
 
Si quidem igitur et alia caro sentiret humorem videtur utique idem et unus esse sensus gustus et tactus
 
Nunc autem duo sunt propter id quod non convertuntur
Dubitabit autem aliquis si omne corpus profundum habet hoc autem est tertia magnitudo quorum autem duum corporum medium est corpus aliquod non contingit ipsa adinvicem se tangere humidum autem non est sine corpore neque humectum sed necesse est aquam esse aut habere aquam que vero tanguntur adinvicem in aqua nisi sicca extrema sint necesse est aquam habere medium quo repleta sint ultima si autem hoc verum est inpossibile est tangere aliud aliud in aqua
 
Eodem autem modo est et in aere
 
Similiter autem et aer se habet ad ea que sunt in ipso et aqua ad ea que sunt in ipsa aqua
 
Latet autem magis nos sicut et que sunt in aqua animalia si humectum tangit humectum
 
Utrum igitur omnium similiter sit sensus aut aliorum aliter
 
Sicut nunc videtur gustus quidem et tactus in eo quod tangunt alii autem a longe sunt
 
Hic autem non sed durum et molle per altera sentimus sicut et sonabile et visibile et odorabile
 
Sed alia quidem a longe alia vero a prope sunt unde latet quoniam sentimus omnia per medium sed in his latet
 
Et etiam sicut diximus et prius et si per pellem sentiamus omnia que tangi possunt latentem quoniam prohibet similiter utique habemus sicut in aqua et in aere
 
Videmur enim nunc tangere que tangi possunt et nichil esse per medium
Sed differt id quod potest tangi a speculativis et sonativis quoniam illa quidem sentimus ex eo quod medium facimus nos aliquod que vero sentiri possunt non a medio sed simul cum medio sunt sicut per clipeum percussus
 
Non enim clipeus percussus percussus est sed simul utrique accidit percuti
 
Omnino autem videtur caro et lingua sicut aer et aqua ad visum et auditum et olfatum se habent sic se habere ad hoc quo sentimus sicut illorum unumquodque
 
Ipsius autem quo sentimus quod tangitur neque ibi neque hic fiet utique sensus ut si quis corpus album in oculum ponat ultimum
 
Aut et manifestum est quod intus sit possibilis tangi sentitivum
 
Sic enim utique accidit sicut et in aliis apposita enim super id quo sentitur non sentiunt super autem carnem posita sentiunt
 
Quare medium illius quod potest tangi caro est
 
Sunt quidem igitur que tangi possunt differentie corporis secundum quod est corpus
 
Dico autem differentias que elementa determinant calidum frigidum siccum humidum de quibus prius diximus in his que sunt de elementis
 
Id autem quo sentimus hoc quod potest tangere et in quo vocatus tactus est sensus primo potentia huiusmodi pars est
Sentire quidem enim pati quoddam est
 
Quare faciens quale ipsum actu est huiusmodi illud facit cum sit potentia
 
Unde similiter calidum et frigidum aut durum et molle non sentimus sed excellentias tamquam sensu ut medietate quadam existente in sensibilibus contrarietatis
 
Propter hoc discernit sensibilia
 
Medium enim discretivum est fit enim ad utrumque ipsorum alterum ultimorum
 
Et oportet esse sicut debens sentire album et nigrum neutrum autem horum est actu potentia vero utraque sunt sic autem est et in aliis et in tactu neque calidum neque frigidum
 
Amplius autem sicut visibilis et invisibilis erat quodam modo visus similiter autem et reliqua oppositorum sic et tactus est ipsius quod tangi et non tangi potest
 
Quod autem tangi non potest est parvam que habens penitus differentiam cum his que possunt tangi ut passus est aer et sunt eorum que tangi possunt excellentie sicut sunt corruptiva
 
Secundum quidem igitur unumquemque sensuum dictum figuraliter est
 
Universaliter autem de omni sensu oportet accipere quoniam sensus quidem est susceptivum sensibilium specierum sine materia ut cera anuli sine ferro et auro recipit signum
Accipit autem aureum et ereum signum sed non in quantum aurum aut es est
 
Similiter autem et sensus uniuscuiusque ab habente colorem aut humorem aut sonum patitur sed non in quantum unumquodque illorum dicitur sed in quantum huiusmodi est et secundum rationem
 
Quo autem sentimus primum est in quo huiusmodi est potentia
 
Est quidem igitur idem sed esse alterum est
 
Magnitudo quidem enim aliqua erit quod sentitur non tamen sentitivi esse neque sensus magnitudo est sed ratio quedam et potentia illius
 
Manifestum autem est ex his et propter quid sensibilium excellentie corrumpunt ea quibus sentimus - si namque sit fortior eo quo sentimus motus solvitur ratio hoc autem sensus est sicut et symphonia et tonus percussis fortiter cordis - et propter quid plante non sentiunt habentes quandam partem animatam et aliquid patientes sunt ab ipsis que tangi possunt
 
Et namque frigescunt et calefiunt
 
Causa enim est non habere medietatem neque huiusmodi principium possibile species recipere sensibilium sed pati cum materia
 
Dubitabit autem aliquis si patiatur ab odore quod inpossibile est olfatum habere aut a colore non possibile videre similiter autem et in aliis
 
Si autem quod est olfatus odor est si aliquid facit olfatum odor facit
Quare inpossibilium olfatum habere nichil possibile est pati ab odore
 
Eadem autem ratio et in aliis est
 
Neque possibilium est sed in quantum sentitivum unumquodque est
 
Simul autem manifestum est et sic
 
Neque enim lumen et tenebra neque sonus neque odor nullum facit corpus sed in quibus est ut aer qui cum tonitru scindit lignum
 
Sed possibilia tangi humores faciunt
 
Si enim non a quo utique patientur inanimata et alterantur
 
Ergo ne et illa faciunt Aut non omne corpus passivum ab odore et sono et patientia indeterminata non manent ut aer
 
Fetet enim sicut patiens aliquid
 
Quid igitur est odorare preter pati aliquid Aut odorare sentire est aer autem patiens mox sensibilis fit


 
Quoniam autem non sit sensus alter preter quinque - dico autem hos visum auditum olfatum gustum tactum - ex his credet aliquis
 
Si enim omnis cuius est sensus et tactus est et nunc habemus sensum omnis enim possibilis tangi secundum quod potest tangi passiones tactu nobis sensibiles sunt necesse autem est siquidem deficit aliquis sensus et organum aliquod nobis deficere et quecumque quidem ipsi tangentes sentimus tactu sensibilia sunt que contingimus habentes quecumque vero per media et non ipsa tangimus simplicibus distantiis dico autem ut aere et aqua habent autem se sic quare si quidem per unum plura sensibilia fiant que altera adinvicem sunt genere necesse est habentem huiusmodi quo sentit utrorumque sentitivum esse ut si ex aere est quo sentit et est aer et soni et coloris si vero plura eiusdem sint ut coloris et aer et aqua utraque enim lucida et quod alterum ipsorum est habens solum sentiet ipsum per utraque simplicium autem ex duobus his ea quibus sentiunt solum sunt ex aere et aqua pupilla quidem enim ex aqua auditus vero ex aer e olfatus autem ex altero horum est ignis autem aut nullius est aut communis omnibus nichil enim sine calore sentitivum est terra vero aut nullius est aut in tactu maxime miscetur unde relinquitur utique nullum esse id quo sentiunt extra aquam et aerem
 
Hec autem et nunc habent quedam animalia
 
Omnes ergo sensus habentur a non inperfectis non autem ab inperfectis videtur enim et talpa sub pelle habere oculos
 
Quare nisi sit aliquod alterum corpus et passio quod nullius est que sunt hic corporum neque unus deficiet sensus
 
At vero neque communium potest esse id quo sentiunt aliquod proprium que unoquoque sensu sentimus secundum accidens ut motum statum figuram magnitudinem numerum unum
 
Hec enim omnia motu sentimus ut magnitudinem motu quare et figuram magnitudo enim quedam et figura est quiescens autem in eo quod non movetur numerus vero negatione continui et propriis unusquisque enim unum sentit sensus
 
Quare manifestum est quoniam inpossibile est cuiuslibet proprium sensum esse horum ut motus
 
Sic enim erit sicut nunc visu dulce sentimus
Hoc autem est quod in utrisque habere contingimus sensum secundum id quod cum subeant cognoscimus
 
Si vero non nequaquam utique sed aut secundum accidens sentimus ut Cleonis filium non quia Cleonis enim filius est sed quoniam albus est huic autem accidit filii Cleonis esse
 
Communium autem habemus iam sensum communem non secundum accidens
 
Non ergo est proprius
 
Nequaquam enim utique sentiremus sed aut sic sicut dictum est Cleonis filium nos videre
 
Adinvicem autem propria secundum accidens sentiunt sensus non secundum quod ipsi sunt sed secundum quod unus est cum simul fiat sensus in eodem ut cum colera amara et rubicunda sit
 
Non enim alterius est dicere quoniam utraque unum sunt
 
Ob hoc et decipitur et si sit rubicundum coleram opinatur esse
 
Inquiret autem aliquis cuius causa plures habemus sensus sed non solum unum aut quatinus non lateant consequentia et communia ut sensus et magnitudo et numerus
 
Si enim esset visus solus et ipse albi lateret utique magis et viderentur idem esse omnia propter id quod se consequuntur adinvicem simul color et magnitudo
Nunc autem quoniam in altero sensibili communia sunt manifestum facit quod aliud quoddam unumquodque ipsorum est
 
Quoniam autem sentimus quia videmus et audimus necesse est aut visu sentire quia videt aut altero
 
Sed idem erit visus et subiecti coloris
 
Quare aut duo eiusdem erunt aut idem eiusdem
 
Amplius autem si et alter sit visus sensus aut in infinitum procedet aut ipse sui ipsius erit
 
Quare in primo hoc faciendum est
 
Habet autem dubitationem
 
Si enim visu sentire videre est videtur autem color aut habens si viderit aliquis quod est videns et colorem habebit primum videns
 
Manifestum igitur quoniam non unum est visu sentire et namque cum non videmus visu discernimus et tenebras et lumen sed non similiter
 
Amplius autem et videns est tamquam coloratum
Quo enim sentimus susceptivum sensibilis est sine materia unumquodque
 
Unde abeuntibus sensibilibus insunt sensus et fantasie quibus sentiunt
 
Sensibilis autem actus et sensus idem quidem est et unus esse autem ipsorum non idem - dico autem ut est sonus secundum actum et auditus secundum actum
 
Est enim auditum habens non audire et habens sonum non semper sonat
 
Cum autem operetur possibile audire et sonet possibile sonare tunc secundum actum auditus simul fit et secundum actum sonus quorum dicet utique aliquis aliud quidem esse auditionem aliud vero sonationem
 
Si igitur est motus et actio et passio in eo quod agitur necesse est sonum et auditum qui est secundum actum in eo quod est secundum potentiam esse
 
Activi enim et motivi actus et in patiente fit
 
Unde non necesse est movens moveri
 
Sonativi quidem igitur actus sonus aut sonatio est auditivi autem auditus aut auditio est dupliciter enim auditus et dupliciter sonus est
 
Eadem autem ratio est et in aliis sensibus et sensibilibus
Et sicut actio et passio in patienti et non in agenti sic et que est sensibilis in sentitivo est
 
Sed in quibusdam quidem et nominatum est ut sonatio et auditio in quibusdam autem non nominatum est utrumque
 
Visio enim dicitur visus actus que vero est coloris non nominatum est et gustus gustativi est humoris autem non nominatus est
 
Quoniam autem unus quidem est actus sensibilis et sentitivi esse autem alterum est necesse ergo est simul corrumpi et salvari sic dictum auditum et sonum et humorem igitur et gustum et alia similiter
 
Dicta autem secundum potentiam non necesse est
 
Sed priores phisiologi hoc non bene dicebant nichil opinantes neque album neque nigrum esse sine visu neque humorem sine gustu
 
Sic quidem enim dicebant recte sic autem non recte
 
Dupliciter enim dicto sensu et sensibili his quidem secundum potentiam illis vero secundum actum de his autem accidit quod dictum est sed in alteris non accidit
 
Sed illi simpliciter dicebant de dictis non simpliciter
 
Si autem simphonia vox quedam est vox autem et auditus est sicut unum et est sicut non unum aut idem proportio autem est simphonia necesse est et auditum proportionem quandam esse
Et propter hoc corrumpit unumquodque excellens et acutum et grave auditum et in humoribus gustum et in coloribus visum fortiter fulgidum et opacum et in olfatu fortis odor et dulcis et amarus tamquam ratio quedam sit sensus
 
Unde et dulcia quidem sunt cum ducantur pura et cum inmixta sunt ad rationem ut acutum aut dulce aut salitum dulcia enim tunc sunt
 
Omnino autem magis mixtum simphonia est quam acutum aut grave
 
Tactus autem est calefactibile et frigorabile
 
Sed sensus ratio est
 
Excellentia autem tristantur aut corrumpuntur
 
Unusquisque quidem igitur sensus subiecti sensibilis est qui est in eo quo sentiunt secundum quod sentiunt et discernit subiecti sensibilis differentias ut album quidem et nigrum visus dulce vero et amarum gustus
 
Similiter autem se habet hoc et in aliis
 
Quoniam autem album et dulce et unumquodque sensibilium secundum unumquodque discernimus quodam et sentimus quia differunt necesse igitur sensu sensibilia enim sunt
 

Iacobus Veneticus translator Aristotelis - De anima TAGL121
liber  3 cap  2 Bekker  426b
Export
 
Aut et manifestum est quia caro non est ultimum id quo sentimus necesse enim esset tangens ipsum discernere discernens
Neque in separatis contingit discernere quod alterum sit dulce ab albo sed oportet uno quodam utraque manifesta esse
 
Sic quidem igitur se habet et si hoc quidem ego illud autem tu sentis manifestum utique erit quoniam altera adinvicem sunt
 
Oportet autem unum dicere quia alterum alterum enim est dulce ab albo dicit ergo idem
 
Quare sicut dicit sic intelligit et sentit
 
Quod quidem igitur non possibile sit separatis iudicare separata manifestum est
 
Quod autem neque in separato tempore abhinc est sicut enim idem dicit cum alterum sit bonum et malum sic et quando alterum dicit quoniam alterum et alterum est non secundum accidens est ipsum quando dico autem ut nunc dico quoniam alterum est non tamen quoniam nunc alterum sit
 
Sed dicit sic et nunc et quoniam nunc est
 
Simul ergo est quare indivisibile et in indivisibili tempore
 
At vero inpossibile est simul contrarios motus moveri idem secundum quod est indivisibile et in indivisibili tempore
 
Si enim dulce sic movet sensum et intelligentiam amarum autem in contrario et album aliter
Ergo simul quidem et numero indivisibile et tempore inseparabile esse autem separatur
 
Est igitur quodam modo quidem sicut divisibile divisa sentit est autem sicut indivisibile
 
Esse quidem enim divisibile est loco autem et numero indivisibile
 
Aut inpossibile est
 
Potentia quidem enim idem sunt et indivisibile et divisum contraria esse autem non
 
Sed in eo quod agitur divisibile est et inpossibile est simul album et nigrum esse quare neque est species pati ipsorum si huiusmodi est sensus et intelligentia
 
Sed sicut quod dicunt quidam punctum in quantum unum duo sunt sic et indivisibile est
 
Secundum quidem igitur quod est indivisibile unum est discernens et simul secundum vero id quod est divisibile non unum est bis enim eodem utitur signo simul
 
In quantum quidem igitur duobus utitur terminis duo iudicat et separata sunt ut in separato in quantum vero est unum uno et simul
 
De principio quidem igitur secundum quod dicimus posse sentire animal determinatum sit hoc modo
Quoniam autem duabus differentiis diffiniunt maxime animam motu que secundum locum et in eo quod est intelligere et discernere et sentire videtur autem et intelligere et sapere tamquam quoddam sentire esse in utrisque enim et his anima iudicat aliquid et cognoscit eorum que sunt
 
Et antiqui sapere et sentire idem esse firmabant sicut Empedoclis dixit Ad presens enim voluntas augetur hominibus et in aliis Unde eis semper sapere altera prestat
 
Hoc autem idem his vult et id quod est Homeri Talis enim intellectus est in terrenis hominibus qualem in die ducit pater virorum que deorum que
 
Omnes enim hii intelligere sicut sentire corporeum opinantur et sentire et sapere simili simile sicut in secundum principia rationibus determinavimus
 
Et tamen oportuit simul et de deceptione ipsos dicere magis proprium enim animalibus est et plurimum tempus in hoc perficit anima
 
Unde necesse est aut etiam sicut quidam dicunt omnia que videntur esse vera aut dissimilis tactum deceptionem esse
 
Hoc enim contrarium est ei quod est simile simili cognoscere
 
Videtur autem et deceptio et scientia contrariorum eadem esse
 
Quod quidem igitur non idem sit sentire et sapere manifestum est cum hoc enim in omnibus quidem est cum illo autem in paucis animalium est
 
Sed neque intelligere est in quo est et recte et non recte
Recte quidem enim prudentia et scientia est et opinio vera non autem recte contraria horum sunt
 
Neque hoc autem idem est cum ipso sentire
 
Sensus quidem enim propriorum semper verus est et omnibus inest animalibus intelligi autem contingit et falso et nulli inest cui non inest et ratio
 
Φαντασία enim id est imaginatio alterum est et a sensu et ab intellectu et hec non fit sine sensu et sine hac non est opinio
 
Quod autem non sit eadem intelligentia et opinio manifestum est
 
Hec quidem enim passio in nobis est cum volumus pre oculis enim facere est sicut sunt in recordativis positi et idolum facientes
 
Opinari autem non in nobis est necesse enim falsum aut verum dicere
 
Amplius autem cum δοξάζωμεν id est opinemur difficile aliquod aut terribile statim compatimur similiter autem est et si confidendum sit
 
Secundum autem fantasiam similiter nos habemus sicut si essemus considerantes in pictura difficilia et confidentia
 
Sunt autem et ipsius acceptionis differentie scientia et opinio et prudentia et contraria horum de quibus differentie altera sit ratio
De eo autem quod est intelligere quoniam alterum est ab eo quod est sentire huius autem aliud quidem fantasia esse videtur aliud autem opinio de fantasia determinantes sic et de altero dicendum est
 
Si igitur fantasia est secundum quam dicimus fantasma aliquod nobis fieri et si non aliquod secundum metaphoram dicitur una aliqua horum potentia habitus est secundum quem discernimus aut verum aut falsum dicimus
 
Huiusmodi autem sunt sensus opinio intellectus scientia
 
Quod quidem non sit sensus manifestum ex his est
 
Sensus quidem enim aut potentia aut actus est ut visus aut visio apparet autem aliquid et nullo horum existente ut que in somnis
 
Postea sensus quidem semper adest fantasia autem non
 
Si vero actu idem esset omnibus utique contingeret bestiis fantasiam esse videtur autem non ut formice aut api aut vermi
 
Postea hii quidem veri semper fantasie autem fiunt plures false
 
Amplius autem non dicimus cum operemur certe circa sensibile quoniam videtur hoc nobis homo sed magis cum non ex opere sentimus tunc et verus et falsus est
 
Quod quidem igitur prius diximus apparent dormientibus visiones
At vero neque semper vera dicentium neque una erit ut scientia aut intellectus est enim fantasia et falsa
 
Relinquitur igitur videre si opinio sit fit enim opinio et vera et falsa
 
Sed opinioni quidem inheret fides
 
Non enim contingit opinantem de quibus videtur non credere
 
Bestiarum autem nulli inest fides fantasia autem multis
 
Amplius autem si omnem quidem opinionem consequitur fides fidem autem suasum esse suasionem autem ratio bestiarum autem quibusdam fantasia quidem inest ratio vero non
 
Manifestum igitur est quoniam neque opinio cum sensu neque per sensum neque complexio opinionis et sensus fantasia erit
 
Propter que hec et manifestum est quod non alia quedam est opinio sed illa que vere est cuius est et sensus dico autem ex albi opinione et sensu complexio fantasia est non enim ex opinione quidem albi ex sensu autem boni
 
Apparet igitur opinari est quod quidem sentit non secundum accidens
 
Videntur autem et falsa de quibus simul acceptionem veram habent ut videtur quidem sol unius pedis sed creditus est esse maior habitatione
Accidit igitur aut abicere sui ipsius veram opinionem quam habebat salvata re non latentem neque decredentem aut si adhuc habet necesse est ipsam veram esse et falsam
 
Sed falsa facta est cum lateat decidentem rem
 
Non ergo unum aliquod horum est neque ex his fantasia
 
Sed quoniam est moto hoc moveri aliquid ab hoc fantasia autem motus quidam videtur esse et non sine sensu fieri sed in his que sentiunt et quorum sensus est est autem fieri motum ab actu sensus et hunc similem necesse est esse sensui erit utique ipse motus neque sine sensu contingens neque non in sensibilibus esse sed multa est secundum ipsam facere et pati habens et esse et veram aut et falsam
 
Hoc autem accidit propter hec
 
Sensus propriorum quidem verus est aut quod parvissimum est habens falsum
 
Secundo autem est ut hec accidant et ex hinc iam contingit mentiri
 
Quod quidem enim album sit non mentitur in quantum autem hoc album est aut aliud mentitur
 
Tertium autem communium est et consequentium accidentia quibus insunt propria dico autem ut motus et magnitudo acciderunt sensibilibus circa que maxime iam est decipi secundum sensum
 
Sensus igitur ab actu factus distabit a sensibus qui est ab his tribus sensibus
Et primus quidem presentis sensus verus est alteri autem presentis et absentis erunt utique falsi et maxime cum procul sit quod sentimus
 
Si igitur nichil aliud habet que dicta sunt quam fantasia hoc autem est quod dictum est fantasia utique erit motus a sensu secundum actum factus
 
Quoniam autem visus maxime sensus est et nomen ab ipso φάους id est quod est lux accepit quoniam sine φωτός id est lumine non est videre
 
Et propter hoc quoniam permanent et quod similia sunt sensibus multa per ipsos operantur animalia alia quidem propter id quod non habent intellectum ut bestie alia vero ex velamento intellectus aut egritudine aut somno ut homines
 
De fantasia quidem igitur quid est et propter quid est dictum sit in tantum
 
De parte autem anime qua cognoscit anima et sapit sive separabili sive non separabili secundum magnitudinem sed secundum rationem considerandum est quam habet differentiam et quomodo forte sit ipsum intelligere
 
Si igitur est intelligere sicut sentire aut pati aliquid sit ab intelligibili aut aliquod huiusmodi alterum sit
 
Inpassibile ergo oportet esse susceptiva autem speciei et potentia huiusmodi est sed non hoc et est similiter se habere sicut sentitivum ad sensibilia sic est intellectivum ad intelligibilia
 
Necesse itaque est quoniam omnia intelligit inmixtum esse sicut dicit Anaxagoras ut imperet hoc autem est ut cognoscat
 
Despectum apparere enim prohibet extraneum et ei obicitur quare est neque ipsius esse naturam neque unam sed aut hec quia possibilis sit
Vocatus itaque anime intellectus dico autem intellectum quo opinatur et intelligit anima nichil est actu eorum que sunt ante intelligere
 
Unde neque misceri rationabile est ipsum corpori qualis enim aliquis fieret calor aut frigus si organum aliquid sit sicut sensibili nunc autem nullum est
 
Et bene iam dicentes sunt animam esse locum specierum nisi quod non tota sed intellectiva neque actu sed potentia est species
 
Quod autem non similis inpassibilitas sit sentitivi et intellectivi manifestum est ex organis et sensu
 
Sensus enim non potest sentire ex valde sensibili ut sonus ex magnis sonis neque ex fortibus coloribus et odoribus neque videre neque odorare sed intellectus cum aliquid intelligat valde intelligibile non minus intelligit infima sed et magis
 
Sentitivum quidem enim non sine corpore est hic autem separatus est
 
Cum autem hic unaqueque fiat sicut sciens dicitur qui est secundum actum hoc autem accidit cum possit operari per se ipsum est quidem et tunc similiter potentia quodam modo non tamen similiter est et ante addiscere aut invenire et ipse autem se ipsum aliquando potest intelligere
 
Quoniam autem aliud est magnitudo et magnitudinis esse et aqua et aque esse et in alteris multis sed non etiam in omnibus in quibusdam enim idem est carnis esse et carnem aut alio aut aliter se habenti discernit caro enim non sine materia sed est sicut simum hoc in hoc
 
Sentitivo quidem enim calidum et frigidum iudicat quorum ratio quedam est caro alio autem aut etiam separato aut sicut circumflexa se habet ad se ipsam cum extensa sit carnis esse discernit
 
Iterum autem in his que abstractione sunt rectum sicut simum cum continuo enim quod autem aliquid erat esse si alterum est recti esse et rectum aliud
Sit enim dualitas
 
Altero itaque aut aliter se habenti iudicat
 
Omnino ergo sicut separabiles res a materia sic et que circa intellectum sunt
 
Dubitabit autem aliquis si intellectus simplex est et inpassibile et nulli nichil habet commune sicut dixit Anaxagoras quomodo intelliget si intelligere pati aliquid est
 
In quantum enim aliquod commune utrisque est hoc quidem agere videtur illud vero pati
 
Amplius autem si intelligibilis et ipse est
 
Aut enim aliis intellectus inerit si non secundum aliud ipse intelligibilis est unum autem aliquod intelligibile specie est aut mixtum aliquod habebit quod facit intelligibilem ipsum sicut alia aut pati quidem secundum commune aliquod est
 
Unde dictum est prius quoniam potentia quodam modo est intelligibilia intellectus sed actu nichil est antequam intelligat
 
Oportet autem sic sicut ἐν γραμματείῳ nichil esse actu scriptum
 
Quod quidem accidit in intellectu
Et ipse autem intelligibilis est sicut intelligibilia
 
In his quidem enim que sunt sine materia idem est intelligens et quod intelligitur scientia namque speculativa et quod sic speculativum est idem est
 
Non autem semper intelligendi causa consideranda est
 
In habentibus autem materiam potentia unumquodque intelligibilium est quare illis quidem non inerit intellectus sine materia enim potentia est intellectus talium illi autem intelligibile inerit
 
Quoniam autem sicut in omni natura est aliquid aliud quidem materia in unoquoque genere hoc autem est omnia potentia illa alterum autem est causa et efficiens quod est omnia facit ut ars ad materiam sustinuit necesse est et in anima esse has differentias
 
Et est huiusmodi quidem intellectus quo omnia fiunt ille vero quo omnia est facere sicut habitus quidam est ut lumen quodam enim modo et lumen facit potentia colores actu colores
 
Et hic intellectus separatus et inmixtus et inpassibilis substantia actu est
 
Semper enim honorabilius est agens patienti et principium materia
 
Idem autem est secundum actum scientia rei que vero est secundum potentiam tempore prior in uno est omnino autem neque tempore
 
Sed non aliquando quidem intelligit aliquando vero non intelligit
Separatus autem solum est hoc quod vere est et hoc solum inmortale et perpetuum est
 
Non reminiscimur autem quod hoc quidem inpassibile sit passivus autem intellectus corruptibilis est et sine hoc nichil intelligit
 
Indivisibilium quidem igitur intelligentia in his est circa que non est falsum
 
In quibus autem et falsum iam et verum est compositio quedam iam intellectuum est sicut eorum que insunt quemadmodum Empedoclis dixit vere multorum quidem capita sine cervice germinarunt postea composita sunt concordia sic et hec separata composita sunt ut quod est sine metro et diametros factorum autem et futurorum tempus ante intelligens et componens
 
Falsum enim in compositione semper est et namque si album non album composuit
 
Contingit autem et divisionem dicere omnia
 
Sed igitur est non solum falsum aut verum quia albus Cleon est sed et quia erat et erit
 
Unum autem faciens hoc intellectus est unumquodque
 
Indivisibile autem quoniam dupliciter aut potentia aut actu est nichil prohibet intelligere indivisibile cum intelligat longitudinem indivisibilis enim actualiter est et in tempore indivisibili similiter enim tempus divisibile et indivisibile est longitudine
 
Non igitur est dicere in medio aliquid intelligere utroque non enim esset nisi divideretur sed aut potentia
Seorsum autem utrumque intelligens dividit et tempus simul tunc autem est ut in longitudine
 
Si vero est sicut ex utrisque et tempore est quod est in utrisque
 
Quod autem non secundum quantitatem indivisibile est sed specie intelligit in indivisibili tempore et indivisibili anime
 
Secundum accidens autem - et non in quantum illa - divisibilia sunt quo intelligit et in quo tempore sed in quantum indivisibilia sunt
 
Inest enim et his aliquod indivisibile sed fortassis non separabile quod facit unum tempus et longitudinem
 
Et hoc similiter in omni est continuo et tempore et longitudine
 
Punctum autem omne divisio est et huiusmodi indivisibile monstratur sicut privatio
 
Et similis ratio in aliis est ut quo modo malum cognoscit aut nigrum contrario enim quodam modo cognoscit
 
Oportet autem potentia esse cognoscens et esse in ipso
 
Si vero alicui non est contrarium causarum ipsum se ipsum cognoscit et actu est et separabile
Amplius autem dictio quidem aliquid de aliquo sicut affirmatio aut vera aut falsa omnis est
 
Intellectus autem non omnis sed qui est ipsius quid est secundum quod aliquid erat esse verus est et non est aliquid de aliquo
 
Sed sicut videre proprii verum si autem homo album aut non non verum semper est sic se habent quecumque sine materia sunt
 
Idem autem est secundum actum scientia rei
 
Que vero secundum potentiam est tempore prior est in uno omnino autem neque tempore sunt enim ex eo quod actu est omnia que fiunt
 
Videtur autem sensibile quidem ex potentia existenti sentitivo actu agens non enim patitur neque alteratur
 
Unde alia hec species motus est motus enim inperfecti actus erat simplex autem actus alter est qui est perfecti
 
Ipsi quidem igitur sentire simile est dicere solum et intelligere cum autem letum aut triste ut affirmans aut negans imitatur aut fugit
 
Et est letari quidem et tristari agere sensibili medietate ad bonum aut huiusmodi
 
Et fuga et appetitus idem est secundum actum et non alterum est appetitivum et fugitivum neque ab invicem neque a sentitivo sed esse aliud est
Sed intellective anime fantasmata ut sensibilia sunt
 
Cum autem bonum aut malum est dicere aut negare et fugit aut persequitur
 
Ex quo nequaquam sine fantasmate intelligit anima
 
Sicut autem aer pupillam huiusmodi fecit hec autem alterum est et auditus similiter sed ultimum unum est et una medietas esse vero ipsa plura est
 
Quo autem discernat quid differat dulce et calidum dictum est quidem et prius dicendum autem et nunc
 
Est enim unum aliquid sic autem terminus est et hec in analogia et numero que habet ad utrumque sicut illa ad invicem
 
Quid enim differt opponere quomodo similia genera iudicat aut contraria ut album et nigrum
 
Sit igitur sicut dulce a- album b- nigrum c- ad d- sicut illa ad invicem quare et commutabiliter
 
Si igitur c- d- cum unum sint sic se habebunt sicut et a- b- idem quidem sunt et unum esse autem non idem sunt et illud similiter est
 
Eadem autem ratio est et si a- quidem dulce sit b- vero album
Species quidem igitur intellectivum in fantasmatibus intelligit et sicut in illis determinatum est sic imitabile et fugiendum et extra sensum existens cum in fantasmatibus sit movetur ut sentiens quod fugiendum est quia ignis est communi cognoscit videns quod movetur quoniam prelia sunt
 
Aliquando autem que sunt in anima fantasmatibus aut intellectibus tamquam videns ratiocinatur et deliberat futura ad presentia
 
Et cum dicat tamquam ibi letum aut triste abhinc fugit aut imitatur et omnino in actione
 
Et sine autem actu verum et falsum in eodem genere est bono et malo sed in eo quod simpliciter est differunt et in quodam
 
Abstractione autem dicta intelligit sicut si simum secundum quod quidem simum est non separate in quantum autem est curvum si aliquid intellexit actu sine carne utique intellexit in qua est curvum sic mathematica non separata tamquam si separata sint intelligit cum intelligat illud
 
Omnino autem intellectus est secundum actum res intelligens
 
Utrum autem contingat separabilium aliquod intelligere ipsum existentem non separatum a magnitudine aut non considerandum posterius est
 
Nunc autem de anima dicta recapitulantes dicamus iterum quod anima ea que sunt quodam modo est omnia aut enim que sunt sensibilia aut que intelligibilia sunt
 
Est autem scientia quidem scibilia quodam modo sensus autem sensibilia
 
Qualiter autem sit hoc oportet querere
Secatur igitur scientia et sensus in res que quidem potentia est in ea que sunt potentia que vero actu in ea que sunt actu
 
Anime autem sentitivum et quod scire potest potentia hec sunt hoc quidem scibile illud autem sensibile
 
Necesse autem aut ipsa aut species esse
 
Ipsa quidem enim non sunt non enim hic lapis in anima est sed species
 
Quare anima sicut manus est et manus enim organum est organorum et intellectus est species specierum et sensus species est sensibilium
 
Quoniam autem neque res nulla extra magnitudines sicut videntur sensibilia separata est in speciebus sensibilibus intelligibilia sunt et que abstractione dicuntur et quecumque sensibilium habitus et passiones
 
Et ob hoc neque non sentiens nichil utique addiscet neque sciet
 
Sed cum speculetur necesse est simul fantasmati speculari fantasmata enim sicut sensibilia sunt preter quod sunt sine materia
 
Est autem fantasia alterum dictionis et negationis complexio enim intellectuum est verum aut falsum
 
Primi autem intellectus quid different ab ipso non fantasmata esse
Aut neque alia fantasmata sunt sed non sunt sine fantasmatibus
 
Quoniam autem anima secundum duas diffinita est potentias que animalium est et discretivo quod intelligentie opus est et sensus et item movente secundum locum motum de sensu quidem et intellectu determinata huiusmodi sint de movente autem quid forte sit anime speculandum est utrum una quedam pars ipsius separabilis sit magnitudine aut ratione aut omnis anima et si pars aliqua utrum propria quedam sit preter consuetas dici et dictas aut harum una aliqua sit
 
Habet autem dubitationem mox quomodo que oportet partes anime dicere et quot
 
Modo enim quodam infinite videntur et non solum quas dicentes determinant rationativam et animativam et appetitivam sed rationem habentem et irrationabilem
 
Secundum enim has differentias per quas has separant et alie videntur partes maiorem distantiam habentes his de quibus et nunc dictum est vegetabilis que et plantis inest et omnibus animalibus et sensibilis quam neque sicut irrationabilem neque sicut rationem habentem ponet utique aliquis facile adhuc autem fantasticam que esse quidem ab omnibus altera est cui autem harum eadem altera sit habet iterum oppositionem si aliquis ponet separatas partes anime adhuc autem appetitiva est que et ratione et potentia altera utique videtur esse inconveniens autem est hanc sequestrare et in rationativa enim voluntas fit et in irrationabili desiderium et animus si autem tria est anima in unoquoque erit appetitus
 
Et iam et de quo nunc ratio extitit quid movens secundum locum animal est
 
Secundum quidem enim augmentum et detrimentum motum que omnibus insunt quod omnibus inest videbitur utique movere generativum et vegetabile
 
De respiratione autem et expiratione et somno et vigilantia posterius perspiciendum est habent enim dubitationem multam
 
De motu autem secundum locum quid movens animal sit processivum motum considerandum est
 
Quod quidem igitur non vegetabilis potentia sit manifestum semper que enim propter aliquid motus hic et aut cum fantasia aut appetitu est
Nichil enim non appetens aut fugiens movetur sed aut violentia
 
Amplius et plante motive essent et haberent aliquam partem organicam ad motum hunc
 
Similiter autem neque quod sentire potest multa enim sunt animalium que sensum quidem habent manentia autem et inmobilia per finem sunt
 
Si igitur natura neque facit frustra nichil neque deficit necessariis nisi in non completis et inperfectis huiusmodi autem animalium perfecta et non inperfecta sunt signum autem est quod generativa sunt et habent et detrimentum quare et haberent utique organicas partes processionis
 
At vero neque rationativa et vocatus intellectus est movens
 
Speculativum quidem enim nichil intelligit πρακτόν id est actuale neque dicit de fugiendo et imitabili semper enim motus aut fugientis aliquid aut imitantis est aliquid
 
Sed non cum speculatur huiusmodi iam precipit fugere aut imitari ut multociens intelligit timidum aliquod aut letum non iubet autem timere sed cor movetur si vero letum altera quedam pars est
 
Amplius extendente se intellectu et dicente intelligentia fugere aliquid aut imitari non movetur sed secundum desiderium agit ut inabstinens
 
Et aliter autem videmus quoniam habens medicinam non sanatur tamquam alter quidam proprius sit agere secundum scientiam sed non scientie
 
At vero neque appetitus hic proprius sensus est abstinentes enim appetentes et concupiscentes non operantes quorum habent appetitum sed secuntur intellectum
Videntur autem hec duo moventia si namque non tria erunt moventia appetitus intellectus si aliquis fantasiam posuerit sicut intelligentiam quandam
 
Multa enim preter scientiam secuntur fantasias et in aliis animalibus intelligentia non ratio est sed fantasia
 
Utraque hec ergo motiva secundum locum intellectus et appetitus sunt intellectus autem qui propter aliquid rationatur et practicus est differt autem a speculativo fine
 
Et appetitus propter aliquid omnis est non enim appetitus hic practici intellectus est
 
Ultimum autem principium πράξεως id est actionis est
 
Quare rationabiliter hec duo videntur moventia appetitus et intelligentia practica appetitivum enim movet et propter hoc intelligentia movet quia principium ipsius appetitivum est
 
Et fantasia autem cum moveat non movet sine appetitu
 
Unum igitur quiddam est movens quod est appetitivum
 
Si enim duo sunt intellectus et appetitus movebant secundum communem utique aliquam speciem movebatur
 
Nunc autem intellectus quidem non videtur movens sine appetitu voluntas enim appetitus est cum autem secundum spatium movetur et secundum voluntatem movetur
Appetitus autem movet extra spatium concupiscentia enim appetitus quidam est
 
Intellectus quidem igitur omnis rectus est
 
Appetitus autem et fantasia et recta et non recta sunt
 
Unde semper quidem movet appetitivum
 
Sed hoc est aut bonum aut quod videtur bonum non autem omne sed actuale bonum est actuale autem est contingens et aliter se habere
 
Quod quidem igitur huiusmodi potentia movet anime que vocatur appetitus manifestum est
 
Dividentibus autem partes anime si potentias dividant et separent valde multe fiunt vegetabile sensibile appetitivum intellectivum deliberativum item autem appetibile
 
Hec autem plurimum differunt adinvicem aut concupiscibile et desiderativum
 
Quoniam autem appetitus fiunt contrarii adinvicem hoc autem accidit cum ratio et desiderium contraria sunt fiunt autem in temporis sensum habentibus - intellectus quidem enim propter spatium retrahere iubet desiderium autem propter iam videtur enim ipsum iam dulce et bonum simpliciter propterea quod non videt spatium - specie quidem igitur unum erit movens appetitivum secundum quod appetitivum est primum autem omnium appetibile est hoc autem movet cum non movetur in eo quod sit intellectum aut imaginatum numero autem plura sunt moventia
 
Quoniam autem sunt tria unum quidem movens secundum autem quo movet et item tertium quod movetur movens autem dupliciter aliud quidem inmobile aliud autem est movens et quod movetur est autem inmobile quidem actuale bonum movens autem et quod movetur appetitivum est movetur enim quod appetitur secundum quod appetitur et appetitus motus est ut actus quod autem movetur animal est quo autem movet organo appetitus iam hoc corporeum est unde in communibus corporis et anime operibus considerandum est de his
Nunc autem tamquam in capitulo dicere est movens organice ubi principium et finis idem est ut ὁ γίγγλυμος id est --- hoc quidem enim finis illud vero principium est unde aliud quidem quiescit aliud vero movetur
 
Ratione autem altera sint magnitudine vero inseparabilia omnia enim depulsu et tractu moventur
 
Ex quo oportet sicut in circulo manere aliquid et hinc incipere motum
 
Omnino quidem igitur sicut dictum est in quantum appetitivum animal est sic ipsius motivum est
 
Motivum autem non sine fantasia est
 
Fantasia autem omnis aut rationalis aut sensibilis est
 
Hac quidem igitur et alia animalia participant
 
Considerandum autem et de inperfectis quid movens est quibus tactus solus inest sensus utrum contingat fantasiam inesse his aut non et desiderium
 
Videtur enim tristitia et letitia inesse
 
Si autem hec et desiderium necesse
Fantasia autem quomodo inerit Aut sicut moventur indefinite et hec inerunt quidem indefinite autem insunt
 
Sensibilis quidem igitur fantasia sicut dictum est et in irrationabilibus animalibus est deliberativa autem in rationativis
 
Utrum enim agere hoc aut hoc ratiocinationis iam opus est et necesse uno mensurare maius enim imitatur quodque possit unum ex pluribus fantasmatibus facere
 
Et causa hec est opinionem non imitari habere quoniam hanc ex sillogismo non habet hec autem illam
 
Unde deliberativum non habet appetitus vincit autem aliquando et movet deliberationem aliquando autem hec illam sicut spera appetitus appetitum cum inabstinentia fiat natura autem semper qui sursum principalior est et movet tamquam tres vices iam sit moveri
 
Sed scibile non movet sed manet
 
Quoniam autem alia quidem universalis opinio est et ratio est alia vero particularis hec quidem enim dicit quod hoc huiusmodi agere sit illa autem quod hoc nunc huiusmodi et ego autem huiusmodi iam hec movet opinio non secundum quod est universalis aut utraque sed hec quidem quiescens magis est illa autem non
 
Vegetabilem quidem igitur animam necesse omne habere quod aliquod quidem vivat et animam habeat a generatione usque ad corruptionem
 
Necesse enim est quod generatur augmentum habere et detrimentum hec autem sine alimento inpossibile est
 
Necesse ergo inesse vegetabilem potentiam in omnibus germinatis et corruptibilibus
Sensum autem non necesse in omnibus viventibus neque enim quorum corpus simplex est contingit tactum habere neque sine hoc posse esse nullum animal neque non quecumque susceptiva specierum sunt sine materia esse
 
Animal autem necesse est sensum habere si nichil frustra facit anima
 
Propter aliquid enim omnia que sunt natura consistunt aut concidentia sunt eorum que sunt propter aliquid
 
Si igitur processivum corpus non habens sensum corrumpetur utique et ad finem non utique veniet qui est nature opus quomodo enim aletur
 
Manentibus quidem enim inest hoc ubi apta nata sunt esse
 
Non potest autem corpus habere quidem animam et intellectum discretivum sensum autem non habere cum non manens sit factum autem at vero neque non factum quare enim non habet
 
Aut enim in anima dignius est aut in corpore
 
Nunc autem neutrum est hec quidem enim non magis intelliget illud autem nichil erit magis propter illud nullum ergo habet animam corpus non manens sine sensu
 
At vero si sensum habet necesse est corpus esse aut simplex aut mixtum
 
Inpossibile est autem simplex tactum enim non habebit est autem necesse hunc esse
Hoc autem ex his manifestum est
 
Quoniam enim animal corpus animatum est corpus autem omne tangi possibile est possibile autem tangi sensibile tactu est necesse est et animalis corpus tangere posse si debet salvari animal
 
Alii enim sensus per altera sentiunt ut olfatus visus auditus
 
Tactus autem nisi habeat sensum non potest quidem hec fugere illa vero accipere
 
Si vero hoc est inpossibile erit salvari animal
 
Ex quo et gustus est sicut tactus quidam alimenti enim est
 
Alimentum autem corpus est tangi possibile
 
Sonus autem et color et odoratus non alunt neque faciunt neque augmentum neque detrimentum
 
Quare et gustum necesse est tactum esse quendam unde et possibilis tangi et vegetabilis sensum esse
 
Hii quidem igitur necessarii sunt animali et manifestum est quod inpossibile est sine tactu animal esse
Alii autem propter bonum sunt et generi animalium iam non cuilibet sed quibusdam ut processivo necesse inesse
 
Si enim debet salvari nullum oportet per tactum salvari sed et procul
 
Hoc autem erit si per medium sensibile erit illud quidem in eo quod a sensibili patitur et movetur hoc autem ab illo
 
Sicut enim movens secundum locum usquequo mutare facit et depellens alterum facit quare depellere est et est per medium motus et primum quidem movens depellit non depellitur ultimum autem solum depellitur non depellens medium autem utraque multa autem media sic in alteratione sunt preter quod aliquid manente in eodem loco alterat ut si in ceram tinxerit aliquis usque ad id movit usquequo tinxit lapis autem nichil sed aqua usque procul aer autem in plus movetur et facit et patitur si maneat et unus sit
 
Unde et de repercussione melius est quam visum repercuti aerem pati a figura et colore usquequo quidem sit unus
 
In leni autem est unus unde quidem iterum hic visum movebat sicut si in cera signum ingrederetur usque in finem
 
Quod autem inpossibile sit simplex esse animalis corpus manifestum est dico autem ut igneum aut aereum
 
Sine quidem enim tactu neque unum contingit alium sensum habere corpus enim possibile tangere animatum est omne sicut dictum est
 
Alii autem a terra sensus fiunt
 
Omne autem per alterum sentire facit sensum et per media
Tactus autem est in tangendo ipsa ex quo et nomen hoc habet
 
Et tamen et alii sensus tactu sentiunt sed per alterum hic autem solus per se ipsum
 
Quare huiusmodi elementorum nullum erit corpus animalis neque terrenum
 
Omnium enim tactus eorum que tanguntur sicut medietas et susceptivus sensus non solum quecumque differentie terre sunt sed et calidi et frigidi et aliorum omnium tangi possibilium
 
Et propter hoc ossibus et capillis et huiuscemodi partibus non sentimus quia terre sunt
 
Et plante et ob hoc neque unum habent sensum quoniam terre sunt sine autem tactu neque unum possibile est alium esse hic autem sensus non est neque terre neque alius elementorum nullius
 
Manifestum igitur quoniam necesse est solo hoc privato sensu tactu animalia mori neque enim hunc habere possibile est non animal neque cum sit animal alium habere necesse est preter hunc
 
Et propter hoc alia quidem sensibilia excellentiis non corrumpunt animal ut color et sonus et odor sed solum sensus sed secundum accidens ut si simul sono depulsio fiat et ictus et a visionibus et odoribus alter movetur que tactu corrumpit
 
Et humor autem secundum quod similiter accidit possibile sentire sic corrumpit
 
Sed eorum que tangi possunt excellentia ut calidorum et frigidorum et durorum removet animal
Omnis enim sensibilis superfluitas corrumpit sensum quare et quod tangi potest tactum
 
Sic autem determinatum est animal sine enim tactu monstratum est quoniam inpossibile est esse animal
 
Unde possibilium tangi excellentia animal corrumpit et non solum sensum quia necesse solum habere hunc
 
Alios autem sensus habet animal sicut dictum est non propter esse sed bene ut visum quia in aere et aqua est ut videat aliter autem quia in lucido est gustum que propter dulce et amarum ut sentiat in alimento et desiderio et moveatur auditum autem ut significet aliquid sibi ipsi linguam vero quatinus significet aliquid alteri
 


