Quoniam quidem ex calido et frigido et sicco et humido animalium 
confusa sunt corpora et quod non equalis omnium est in confusione 
particula a veteribus viris sufficienter demonstratum est et philosophorum et medicorum nobilioribus dicta sunt autem et a nobis super 
hiis que oportet in alio libro in quo De secundum Ypocratem elementis 
scrutati sumus Nunc autem quod est deinceps illi omnes invenire 
complexionum differentias et quot sunt et quales secundum species 
et genera dividentibus in hoc libro pertranseo principium a nominum expositione faciens Cum quidem enim ex calido et frigido et 
humido et sicco commixta esse dicunt animalium corpora de summe 
talibus intelligere inquiunt oportere idest elementis ipsis aere igne 
terra et aqua Cum autem animal vel arborem vel calidum vel frigidum 
vel siccum vel humidum esse dicunt non adhuc similiter Neque enim 
potest animal esse aliquod seu extreme calidum ut ignis seu summe 
humidum ut aqua Similiter neque frigidum neque siccum ultime 
sed ab habundante in commixtione fieri appellationes humidum quidem vocantibus nobis in quo est maior humiditatis particula siccum 
autem in quo siccitatis similiter autem et calidum quidem in quo 
calidum frigido superhabundat frigidum autem in quo frigidum calido 
Hie quidem igitur nominum usus 
Hora autem est dicere et de complexionibus ipsis Plurima quidem 
utique opinio excellentissimorum medicorum et philosophorum 
humidam et calidam esse complexionem aliam ab humida et frigida 
et tertiam super hiis frigidam et siccam aliam a sicca simul et calida 
Quidam autem ex ipsis humidam quidem quandam et frigidam simul 
complexionem esse inquiunt et calidam simul et siccam aliam nequaquam autem calidam simul et humidam neque frigidam simul et 
siccam Neque enim contingere humiditate superhabundante caliditatem concurrere neque siccitate frigiditatem Consumi quidem enim 
a calido dominante humiditatem et ita calidum simul et siccum fieri 
corpus manere autem indecoctum et indigestum in quibus utique 
corporibus infirmatur calidum quapropter necesse est caliditate quidem 
dominante sequi siccitatem frigiditate autem habundante sequi 
humiditatem Hii quidem utique secundum hec suadent sibi quod due 
sunt omnes differentie complexionum 
Quicunque autem quatuor esse existimant dupliciter hiis contradicunt quidam quidem mox primum anxioma non concedentes 
quod abstergi humiditatem a calido dominante necesse est alii vero 
hoc quidem concedentes adversantes vero aliter Primi quidem utique 
calidi quidem operationem esse inquiunt calefacere quemadmodum 
frigidi infrigidare sicci autem rursus siccare et humidi humectare Et 
ideo quecunque quidem corpora calida natura sunt simul et sicca quemadmodum ignis in eo quidem quod calida calefacere in eo autem 
quod sicca siccare Quecunque vero humida et calida quemadmodum 
aqua calida humectare hec et calefacere innata sunt unam alterutra 
et hic qualitate operationem habente inseparabilem Nequaquam 
igitur concedunt si quid calidum mox hoc et siccare sed si quidem 
humiditas affuerit cum caliditate calefacere simul et humectare 
innata est quemadmodum balneum dulcium aquarum Si autem 
quemadmodum calidum ita siccum fuerit velut ignis non calefacere 
solum sed et siccare continuo non ex caliditate suscipiens sed ex 
innata ei siccitate Rememorantur autem et hic eorum qui in sole calido 
et sicco immorantur amplius deinde ut dignum est desiccatorum 
corpore et siccum et aridum habentium et sitientium non quiescibiliter 
Curationem enim eis inquiunt esse paratam et facilem non si biberint 
solum sed etiam si balneentur calidis aquis dulcibus quasi humiditate 
sive cum frigiditate sive cum caliditate est quod est sui ipsius proprium 
semper operari queunte et humectare que appropinquant Secundum 
eandem vero rationem inquiunt et siccitatem siccare semper Aquilonem vero frigidum et siccum ventum existentem siccare omnia ut 
Homerus suis versibus inquit 
Ut autumnalis boreas aream 
Cito desiccat 
Secundum eundem vero modum et papaveris succum et mille alia 
farmaca siccare simul et infrigidare Quapropter non est necessarium 
neque si quid frigidum continuo hoc et humidum existere neque si 
quid calidum continuo hoc et siccum Quapropter neque calidam 
complexionem necessario esse et siccam sed posse quandoque calidum 
quidem frigido superhabundare in complexione animalis humidum 
vero sicco Etenim oportet et generationem et alterationem et transmutationem ex contrariis in contraria fieri Quis utique dicens quoniam 
album alteratum est et transmutatum factum est enim calidum non 
erit utique derisus Querit enim sermo non eam que secundum calidum 
et frigidum oppositionem sed eam que secundum colorem transmutat 
denique album quidem in nigrum quemadmodum et nigrum in 
album calidum vero in frigidum quemadmodum rursus et frigidum 
in calidum ita autem et humidum quidem in siccum siccum autem 
rursus in humidum Si enim utique dicet quis alteratum esse corpus 
tunc humidum existens esse nunc album vel tunc siccum existens deinde nunc nigrum apparere insanus esse videbitur Si autem tunc siccum 
nunc humidum dicat factum esse vel quod prius exstiterat nigrum 
nunc esse album vel ex calido frigidum vel ex frigido calidum sobrius 
esse videbitur hic et dicere decentia Quod enim transmutat in quantum transmutat transire oportet ad contrarium Factus est 
utique quis aut fit musicus ex non musico scilicet et grammaticus 
ex non grammatico ex musico autem grammaticum aut ex grammatico musicum aut ex alio aliquo heterogenon fieri dicere inconveniens Contingit enim tunc grammaticum nunc musicum esse adiungentem grammatice musicam non reicientem grammaticam Et utique 
si acquisivit aliquid remanente priore omnibus quidem manifestum 
quod non alteratus est in eo quod manet quapropter non ex grammatico musicus factus est etenim et nunc adhuc grammaticus est sed 
ex inmusico musicus non enim amplius contingit manere eum inmusicum musicum iam effectum Omnibus igitur transmutationibus a contrariis et ex contrariis in contraria fientibus manifestum quoniam et 
humidum si transmutat quandoque in quantum humidum et ipsum 
desiccabitur et siccans illud siccum dicetur 
Non itaque dicant inquiunt quod calidam simul et humidam complexionem non contingit fieri Calidam quidem enim simul et frigidam 
esse eandem aut humidam simul et siccam non contingit coexistere enim 
ininvicem non possibile secundum unum idemque corpus contrarias 
qualitates simul autem humidum et calidum et frigidum simul et 
siccum esse possibile ut et ratione et exemplis superius demonstravimus Talis quidem priorum sermo Qui vero secundorum non inconveniens esse inquit supposito calido operatissimo quatuor quod non 
solum in frigido sed et in humido operatur esse complexionem humidam et calidam cum in eodem simul convenerit multitudo humiditatis 
et caliditatis continuo in prima generatione animalis Illorum autem 
sermo non quod nunquam fit in uno eodemque corpore humidum 
quidem sicco plus calidum autem frigido demonstrat sed quod non 
permanet tale usque semper Semper enim evaporatum a calido humidum in tempore siccum demonstrabit corpus et ita non utique amplius 
calidum et humidum sed calidum erit et siccum ipsum autem rursus 
hoc calidum et siccum in procedente tempore frigidum erit et siccum 
Cum enim consumet humiditatem omnem eius calidum incipere ex 
tunc iam inquiunt et ipsum tabescere non adhuc inveniens nutrimentum unde exardebat Mirabile igitur nullum esse existimant et in 
principio continuo in prima generatione animalis concurrere in idem 
aut humidum sicco plus aut calidum frigido Possibile autem et in 
tempore procedente fieri tunc humidam et calidam complexionem 
rursus siccam et calidam quemadmodum rursus siccam et calidam 
exstincto calido frigidam et siccam effici 
Quoniam quidem igitur contingit calidam simul et humidam esse 
quandam et frigidam et siccam aliam ab hac complexionem ex hiis demonstrant Quoniam autem plures quam quatuor differentias complexionum impossibile existere ex hiis temptant docere Suppositis enim inquiunt quatuor qualitatibus ininvicem facere et pati habentibus caliditate et frigiditate et siccitate et humiditate oppositiones fieri duas aliam 
quidem in qua calidum opponitur frigido aliam autem in qua siccum 
humido et ideo quatuor effici omnes coniugationes Sex quidem enim 
fieri quatuor adinvicem complicatis coniugationes sed duas quidem 
harum impossibile existere Neque enim humidum simul et siccum 
neque frigidum simul et calidum potest fieri corpus Relinquitur ergo 
quatuor esse coniugationes complexionum humidas quidem duas 
siccas autem duas caliditate et frigiditate divisas 
Que quidem igitur excellentissimi eorum qui ante nos medicorum 
et philosophorum dixerunt hec sunt Que autem ego relinquere eos 
existimo dicere iam tempus Unum quidem utique et primum 
quoniam eucraton complexionem ac si non omnium predictarum et virtute et bonitate preeminentem obliti sunt et finaliter dereliquerunt velut 
nequaquam existentem quamvis neque loqui quid sine ista de aliis 
possunt Quod in calida siquidem complexione superhabundat calidum 
seu in frigida frigidum neque intelligere possibile est nisi prius supponamus eucraton Neque enim sanabilem dietam ad aliud respicientes 
adinveniunt quam ad eucraton illam naturam calidius quidem quam 
oportet corpus iubentes infrigidare frigidius autem rursus calefacere 
similiter humidius quidem siccare siccius autem humectare introducentes semper scilicet pro habundante quod deficit ut eucraton quandam et mediam operentur constitutionem Quam igitur semper prosequuntur et ad quam respicientes dirigunt distemperatas ego quidem 
dignum existimarem omnium primam dici ab ipsis Ipsi autem in 
tantum deficiunt rememorari eius quod universam eam relinquunt 
Sed non relicta est inquiunt quidam ex ipsis in calida enim et humida comprehenditur Et quomodo non quinque dicitis omnes esse 
complexiones sed quatuor si optime memoriam facitis Duorum enim 
alteram aut distemperatarum necesse relinqui unam aut eucraton 
Ego quidem utique manifeste scio eucraton eos relinquentes ex quibus 
expetunt Cum calidam et siccam et frigidam et humidam aut aliquam 
aliam dicunt complexionem non de summe nos intelligere oportere 
qualitatibus sed secundum superhabundantem semper fieri appellationem 
Si autem nolunt eucraton relictam esse aliquam aliarum monstrabuntur relinquere Sit enim eucraton esse humidam et calidam ut 
ipsi volunt Reliquerunt ergo oppositam frigide et sicce distemperantiam in qua humidum superhabundat et calidum Sed hec inquiunt 
est illa Et quomodo contingit et superhabundare simul et non superhabundare calidum et vinci et non vinci frigidum Si quidem enim 
eucratos est nichil nulli inmensurate dominatur si autem distemperata necesse superhabundare aliquid oppositorum Sed hoc ipsum 
inquiunt proprium est eucratice complexionis ut dominetur in ipsa 
calidum quidem frigido humidum vero sicco Dominante enim utique 
frigido mensurate quidem non bonam esse complexionem amplius 
autem magis iam egritudinem fieri quemadmodum si et vehementer 
dominatur mortem Ita utique et in sicco contingit in principio quidem 
distemperantia in amplius vero egritudo ad plurimum autem dominante 
mors ac si non in humida et calida hec contingant Quis enim non 
utique confitebitur cum parum quidem vel frigido calidum superhabundare contingit aut humidum sicco distemperantiam ita entem 
cum autem amplius egritudinem cum autem plurimum mortem 
Eadem enim in utrisque ratio Aut neque inmensurate humidas et 
calidas constitutiones causabimur neque quecunque cum humiditate 
inmensurata egritudines consistunt calide neque has confitebimur 
esse egritudines 
Hiis utique rationibus adversantes quidam qui ab Athenaeo Attaleo 
simul incedunt neque constitutionem humidam et calidam increpandam esse dicentes neque inveniri aliquam egritudinem calidam et 
humidam dicentes sed omnino calidam et siccam existere ut febrim 
aut frigidam et humidam ut hyderon aut frigidam et siccam ut melancholiam Rememorantur autem hic et horarum anni humidam quidem 
et frigidam esse yemem dicentes siccam autem et calidam estatem et 
frigidum et siccum autumpnum eucraton autem simul et calidam et 
humidam horam esse inquiunt ver Ita autem et ex etatibus puerilem 
et eucraton simul et calidam et humidam esse inquiunt Manifestari 
autem eucrasiam eius existimant et ex actibus nature validis existentibus tunc maxime Et quidem utique et mortem inquiunt ad siccitatem 
et frigiditatem ducere animalium corpora Vocari enim alivantas 
mortuos ut utique non adhuc livada idest humiditatem habentes nullam evaporatos simul propter separationem calidi et coagulatos a 
frigiditate Sed si mors inquiunt talis necesse iam vitam ut utique 
contrariam existentem illi et calidam esse et humidam Et nempe si 
vita inquiunt calida quedam res est et humida necesse utique et 
simillimam ei complexionem optimam esse Si autem hoc omnibus 
manifestum quod contemperatissimam quapropter in idem contingere 
humidam et calidam naturam cum eucrata et nichil aliud esse eucrasiam quam humiditatem et caliditatem dominantem Qui quidem 
utique eorum qui circa Athenaeum sermones tales Videtur autem 
qualiter hec opinio et Aristotelis esse philosophi et Theophrasti post 
ipsum et Stoicorum quapropter multitudine testium nos confundunt 
Ego autem de Aristotele quidem quomodo intellexit de calida et 
humida complexione forsitan utique si oportebit in procedente 
sermone demonstrabo videntur enim mihi non intelligere ipsum 
In presenti vero temptabo prius demonstrare dicentibus hec 
ubi decipiunt se ipsos deinde demonstrabo omnem sermonem in 
unum coniungens capitulum Quoniam quidem utique ver existimant 
calidum esse et humidum simul et contemperatum hic sophistice 
decipiuntur aperte 
Neque enim humidum ut yems neque calidum ut estas quapropter 
neutrum immensurate Inmensuritatis autem fuerat unumquodque 
talium nominum et secundum illos ipsos demonstrativum Decepti 
autem sunt dupliciter primum quidem quoniam volunt omnino in 
horis anni invenire quartam coniugationem complexionum deinde 
autem et quoniam calidius quam secundum yemem et humidius quam 
secundum estatem existimant esse ver Sed neque necesse in horis 
supponere quartam coniugationem complexionum si et non apparet 
et comparare ipsum eis que alterutrinque sunt horis nullo magis humidum et calidum quam siccum demonstrabit et frigidum Si quidem 
enim inmensuritatis sunt nomina calidum et humidum non verum 
dicitur secundum ipsos commensuratum enim in omnibus ver Si 
autem quoniam estate quidem est humidius yeme vero calidius humidum est et calidum non minus ipsum frigidum et siccum intelligi 
oportet quia estate quidem est frigidius yeme vero siccius Aut que 
est apoclirosis unum quidem ex oppositione que ab yeme unum autem 
ab ea que ab estate accipere In alterutris enim qualitatibus ab ambabus differens non ex semisse oportet comparationem sed integram 
sumere Et nimirum si ita fiet contraria dicemus existere ei Calidum 
quidem enim erit et siccum si yemi frigidum autem rursus et humidum 
si estati comparabitur Secundum neutram igitur comparationum 
integre factam humidum erit et calidum Si autem licebit eis ex 
alterutra earum medietatem accipientibus humidum enuntiare illud 
et calidum licebit utique et nobis ad alteram semissem transeuntibus 
siccum et frigidum enuntiare siccum quidem ut ad yemem frigidum 
autem ut ad estatem Omnia igitur ita erit ver humidum et siccum et 
calidum et frigidum 
Sed neque secundum illos ipsos possibile est in una eademque re 
quatuor dominari qualitates Neque igitur estati comparare neque yemi 
ver sed ipsum secundum se ipsum scrutari iustum Neque enim yemem 
propter hoc dicemus esse humidam et frigidam quoniam aliarum 
horarum humidissima est et frigidissima sed hoc quidem aliter ei 
contingit Quoniam autem superhabundat in ea humiditas quidem 
siccitati frigiditas autem caliditati propter hoc humida et frigida esse 
dicitur Secundum hec autem et estas quoniam et in hac humidum 
quidem deficit a sicco frigidum autem a calido propter hoc calida 
dicitur esse et sicca Etenim et iustum ex propria natura singulam horarum scrutationem accipientem sed non ad aliam aliquam comparatam 
calidam aut frigidam aut siccam aut humidam nominari Et utique et 
scrutanti tibi secundum hec apparebit ver certissime medium omnium 
superfluitatum Neque enim ut in yeme superhabundat in eo frigidum 
calido neque ut in estate superhabundatur Secundum hec autem et 
humiditatis et siccitatis equalitas quedam est in ipso neque ut in estate 
dominante sicco neque ut in yeme humido et propter hoc recte dictum 
est ab Ypocrate ver autem sanissimum et minime mortale
Sed etiam autumpnus minus quidem quam estas calidus minus autem 
quam yems frigidus Quapropter sic quidem neque calidus simpliciter neque frigidus ambo enim est et neutrum summe Aliud autem inest 
ei malum quod significavit et Ypocras in Afforismis dicens quando in 
eadem die quandoque quidem estus quandoque vero frigus sit autumpnales egritudines expectare oportet Et hoc est maxime morbosum 
faciens autumpnum inequalitas complexionis Non recte igitur dictus 
est frigidus et siccus non enim est frigidus ipse secundum se consideratus ut yems sed estati comparatus illa frigidior Nec tamen equaliter contemperatus ut ver sed in hoc utique et maxime differt ab illa 
hora quoniam contemperantiam et equalitatem per omnia equalem 
minime habet Multum enim calidius est quod secundum meridiem 
quam quod secundum mane et vespere Humiditatis autem et siccitatis non certissime quidem est medius ut ver sed ad siccius repit Deficit 
autem et in hoc ab estate non tamen in tantum quantum in caliditate 
Manifestum igitur quod neque autumpnum simpliciter ita dicendum ut 
illi dicunt frigidum esse et siccum Summe quidem enim neutrum est 
dominatur vero in illo siccum humido et iuste utique dicetur sic 
quidem siccus in secundum caliditatem vero et frigiditatem differentia 
mixtus ex ambobus et anomalon 
Quapropter si quatuor coniugationes complexionum ad quatuor 
horas distribuere student sciant non solum veri male adiungere humiditatem et caliditatem sed et autumpno frigiditatem et siccitatem 
Et nimirum si hic concederetur frigidus esse et siccus non esset 
necesse continuo humidum esse et calidum ver Non enim si quatuor 
omnes coniunctiones complexionum sunt inmensuratarum iam et 
omnes ad quatuor horas esse distributas oportet Sed si utique ordo 
aliquis est in mundo et secundum melius non deterius omnia ordinata 
sunt probabilius fuit contemperatas quidem plurimas horas generari 
unam autem ex ipsis si utique discratam idest distemperatam Hii 
vero contrarium demonstrare student quod nulla horarum est eucratos sed ex necessitate dominatur in ipsis nunc quidem frigidum 
rursus vero calidum et nunc quidem si contingit siccum rursus vero 
humidum Ego autem in tantum deficio aut calidum et humidum 
enuntiare ver aut quodcunque eucraton est calidum et humidum esse 
concedere quod omne contrarium enuntio pessimam esse constitutionem complexionis circumdantis nos aeris calidam et humidam quam 
in horis quidem anni minime invenies universaliter in morbosis autem 
et pestilentiosis constitutionibus quandoque incidentem quemadmodum et Ypocras meminit dicens aqua vehementi pluebat in caumatibus semper Hoc enim est proprium calide et humide constitutionis 
pluere continue in caumatibus Si autem aut solum erit cauma 
quemadmodum in secundum naturam habente estate aut pluit 
quidem sed in frigore quemadmodum in yeme calidam et humidam 
non possibile est eandem constitutionem esse An igitur sana erat illa 
estas in qua inquit Ypocras pluere in caumatibus aqua vehementi per 
totum Et nempe carbunculos in hac fieri enarrat putrefactis scilicet 
que in corpore superfluitatibus et quosdam humores calidos et humidos inmensurate generantibus Cognosces autem ex ipsa serie si omnem 
eam tibi descripsero hoc modo habentem carbunculi in Cranone 
estivi Pluebat in caumatibus aqua vehementi per totum Fiebant magis austro et subgenerabantur quidem sub cute ycores Intus vero 
comprehensi calefiebant et pruritum provocabant deinde flictene 
idest vesice ut igne exuste insurgebant et sub cute comburi existimabant
Sed hic quidem velut una hora anni transformata minus malum 
Si vero due aut tres alterabuntur aut totus annus humidus et calidus 
fiet maximam necesse ita contingere pestilentiam velut in tertio 
Epidimiarum enarrat Describam autem prius quidem que de horarum 
deformitate dixit deinceps autem et que de superveniente corruptione 
hominibus In omnibus autem illis intueri tibi intellectum suadeo 
certissime et scrutari quidem primum cuiusmodi res calida et humida 
complexio est quod nequaquam veri simile quod eucraton pragma vel 
res est secundo autem quod necesse est in ea putrefieri omnia Incipit 
quidem igitur Ypocras enarrationem ita Erat quidem annus australis pluvialis apnya continua Deinde hiis adiungit que secundum 
partem universe constitutionis imbres multos in calida et australi 
constitutione fieri scribens deinde rursus in fine universum sermonem 
in unum capitulum agens ita inquit Fiente autem anno toto australi 
et humido et molli hec et hec contigerunt que omnia quidem scribere 
in hoc sermone longum Possibile autem est volenti accipere tertium 
Epidemiarum et legere que secundum partem in unum capitulum 
omnia deducta putrefactionem maximam cuius et ipse nominatim 
multotiens Ypocras meminit quandoque quidem ita dicens Erat 
autem et influxio consistens non puri similis sed putredo aliqua alia 
et reuma multum et varium quandoque autem rursus ita et in 
verendis carbunculi qui secundum estatem et alia que putredo vocantur et quod ex putredine hac multis quidem brachium et pechys tota 
cecidit multis autem crus vel que circa coxas denudabantur et pes 
universus Sed et carnium et ossium et nervorum casus fiebant maximi 
Et universaliter nichil est invenire de quibus scripsit passionibus quod 
non putredinis germen sit 
Neque enim a sicco aliquid putrefieri innatum est neque a frigido 
Disces autem utique si videbis carnes et alia omnia que ab hominibus 
desiccantur hec quidem sale hec autem almi idest aqua salsa hec 
autem aceto aut alio aliquo desiccantium constructa Disces autem 
utique bene et quod in aquilone sicco et frigido complexione existente 
inputrescibilia usque multum permanent omnia putrescunt autem 
velociter in australibus constitutionibus Est enim hic ventus calidus 
et humidus 
Quapropter omne contrarium nos enuntiamus illis qui humidum et 
calidum existimant esse ver Neque enim tale est neque sanum utique 
esset si tale esset Hii autem et tale esse inquiunt illud et propter hoc 
existere sanum in ambobus utique peccantes et quecunque sensibus 
possibile est cognosci et quecunque ratione scrutari Sensibus quidem 
enim possibile est manifeste addiscere eucraton certissime illud ratione 
autem in venire quod propter hoc est sanum quoniam nullum in eo dominatur quatuor Si autem aut calidum dominaretur multum frigido aut 
humidum sicco putredinum utique esset generativum ita vero et 
omnium horarum infirmius Sed quatuor complexionum equalitas et 
eucrasie eius ut et sanitatis causa Unde igitur contingit quibusdam 
medicis et philosophis humidum et calidum enuntiare ver Quoniam 
voluerunt scilicet quatuor coniugationes complexionum ad quatuor 
horas distribuere Hoc ipsum autem rursus quoniam reliquerunt 
primam omnium eucraton contingit Etenim et dietarum et farmacorum et omnium entium ad quatuor has coniugationes reducunt differentias 
Quo et manifestum in quantum qui de natura intellectus recedentes a veritate sanationibus nocent et melius est duorum alterum 
aut nequaquam tales tangere sermones sed committere experimento 
omnia aut prius in logica consideratione studere Neque experimento 
enim intendere mentem temptare autem considerationem naturalem 
antequam intelligentiam qua futuri sumus invenire ipsi erudiamur 
decenter in talia necesse deducere sophismata et de apparentibus 
ut insensibiles cogit disputare testemque vocare Aristotelem offendentes que docet Multifariam enim ille scivit calidum dici et frigidum et siccum et humidum ipsi autem non intelligunt ea multifariam sed semper similiter Et quidem utique et quod non idem est 
aut proprio aliquo et innato calido calidum existere aut adveniente et 
extraneo pertransivit Aristoteles hii autem et hoc non intelligunt 
Adhuc autem cum hiis quidem Aristoteles similiter autem et Theophrastus ad quod oportet respicientes aut temperatam aut distemperatam existimare esse naturam certissime dixerunt hii autem 
neque hoc cognoscunt sed cum audiunt eos dicentes humidum esse 
et calidum animal aut pueri complexionem humidam et calidam neque 
quomodo dicta sunt hec intelligunt et dementer transferunt sermones 
ad horas ac si idem esset sed non multum differens aut propriam complexionem humidam esse et calidam aut eam que circumdantis nos 
aeris Neque enim idem est neque similiter calida et humida animalis 
complexio aeris humide et calide complexioni dicitur 
Que utique horum omnium causa vobis iam narrabo et demonstrabo 
manifeste intendere mentem volentibus quod parva delicta eorum que 
in principio logice considerationis docentur cause maximorum delictorum sunt et contingunt omnia male operata et secundum artes omnes 
et secundum totius vite operationes sequi sophismata Sequuntur 
itaque et hec sophismata propter id quod non distincta sunt significata recte sed existimatum est calidum dici dupliciter hoc quidem ut 
merum et inmixtum et simplex hoc autem ut in ea que ad contrarium 
commixtione superhabundans Quoniam autem et comparantes alteri
complexioni multotiens alteram enuntiamus alteram earum esse 
calidam ac si diceremus calidiorem obliviscuntur huius Et nimirum 
ita animalia calida et humida a veteribus medicis dicuntur non secundum propriam complexionem simpliciter sed arboribus et mortuis 
comparata Etenim mortuis animalia et arboribus sunt humidiora et 
calidiora Et quidem utique animalium ipsorum adinvicem secundum 
species comparatorum siccius quidem canis humidius autem homo 
Si autem formice aut api comparabis canem sicciorem quidem illum 
humidiorem autem canem invenies Quapropter idem animal siccius 
quidem ut ad hominem existit humidius autem ut ad apem ita autem 
et calidum quidem ut ad hominem frigidum autem ut ad leonem 
et mirandum nichil si que ad alterum quid dicta contrarias simul 
predicationes suscipiunt Non enim inconveniens si idem corpus 
calidum esse dicitur et frigidum sed si et ad idem Neque enim quoniam dexter simul et sinister idem homo inconveniens sed si ad eundem si autem ad alium quidem dexter ad alium autem sinister 
nichil inconveniens Ita igitur et canis simul humidus et siccus et 
frigidus simul et calidus sed non ad idem eadem Ad hominem quidem 
enim siccus humidus autem ad formicam et ad hominem quidem 
calidus frigidus autem ad leonem Et enim utique et calidus quidem ut 
vivens si enim quid mortuum est non calidum non calidus autem ut 
ad alteram si ita contingit canem Hec quidem igitur omnia adinvicem ex comparatione dicuntur que autem ut in animalium genere 
secundum alterum modum quemadmodum rursus et quecunque 
secundum speciem animalis Canis quidem enim ut ad formicam et 
apem humidus ut autem in animalium genere siccus Ipsorum autem 
canum secundum speciem hic quidem siccus hic vero humidus 
alius autem aliquis ut canis eucratos 
Dictum est quidem igitur multum a nobis de omni tali usu nominum in secundo De diagnostica pulsuum necesse autem ut videtur 
dicere aliquid et nunc de ipsis per capitula quantum ad presentia utile 
Simpliciter quidem siccum quod ad nullum alterum dicitur solis 
elementis existit igni et terre et quidem utique humidum aque et 
aeri Secundum hec autem et de calido et frigido oportet intelligere 
nullum enim aliorum corporum certissime calidum vel frigidum est 
sed elementa sola Quodcunque autem utique aliorum suscipies ex 
hiis confusum est et propter hoc secundum secundam significationem 
non adhuc simpliciter calidum et frigidum ut inmixtum et sincerum 
sed ut aut ampliori quidem calido frigido autem minori aut frigido 
quidem ampliori minori autem calido participans singulum aliorum 
aut calidum aut frigidum dicitur Duo quidem utique hec significata 
iam calidi et frigidi et humidi et sicci hoc quidem simpliciter dicentibus nobis et inmixtum et sincerum alterum autem mixtum quidem ex 
contrarias sed superhabundantis nomine appellatum Ita quidem igitur 
humidus sanguis et flegma et pinguedo et vinum et oleum et mel et 
aliorum talium unumquodque dicitur Ossa autem et cartillagines et 
ungues et ungule et cornua et pili et lapides et ligna et arena et tegula 
minores quidem humidi particulas habent plures autem sicci et 
propter hoc rursus omnia hec sicca appellantur Formica autem siccum 
et vermis humidum ut animalia et rursus in ipsis vermibus hic quidem 
siccior hic vero humidior aut simpliciter ut vermis aut huic alicui 
collatus alteri 
Hoc autem utique ipsum quid est cum ita dicimus ut vermis humidus ut homo calidus ut canis frigidus nisi quis certissime et audierit 
primum et intellexerit omnem conturbari sermonem necesse Certissime autem est illud quod et in secundo De diagnostica pulsuum 
dictum est secundum genus aut speciem nominari tunc unumquodque 
non calidum solum aut frigidum aut siccum aut humidum sed et 
magnum et parvum et velox et tardum et talium unumquodque 
quando super id quod commensuratum et medium fuerit ut puta 
animal calidum aliquod dicimus quando super medium fuerit complexione animal ut puta equus calidus quando super medium equum 
fuerit Media autem in singulo genere et specie commensurata sunt 
equaliter enim distant ab extremitatibus in illo genere et specie 
Genus quidem igitur animal equus autem et bos et canis species Et 
utique et medium quidem est extremitatum complexione secundum 
totum genus animalium homo in hiis enim utique que deinceps hoc 
demonstrabitur Medius autem ut in hominibus secundum speciem qui 
vocatur eusarcos hic autem est quem neque crassum neque subtilem 
possumus dicere neque calidum neque frigidum neque alio aliquo 
inmensuritatem demonstrantium nominum appellare Quicunque 
autem utique super hunc fuerit omnino hic aut calidior est aut frigidior 
aut siccior aut humidior Nominatur autem cum quidem simpliciter 
qui talis cum autem non simpliciter simpliciter quidem quoniam 
calidus aut frigidus aut siccus aut humidus esse dicitur nequaquam 
adhuc comparatus determinate uni huic Secundum alterum autem 
modum non simpliciter quoniam commensurato et medio totius 
speciei comparatur Ita autem et canis animal siccum simpliciter 
quidem ut utique alicui videbitur dicitur nequaquam comparatus 
si contingit formice secundum alterum autem modum non simpliciter quoniam commensurato et medio complexione animalium omnium 
quodcunque utique fuerit huic comparatur 
Manifestum igitur iam factum est quod unumquodque ita dictorum 
aut unum uni comparantes alicui calidum aut frigidum aut siccum aut 
humidum ut ad illud dicimus aut medio secundum quamcumque 
speciem aut genus fuerit quod dicitur ut puta speciem quidem equum 
et bovem et canem et platanum et cypressum et ficum genus autem 
animal aut arborem Cum istis tertium aliud significatum est eorum 
que simpliciter dicuntur que utique et incommixtas et summas 
diximus habere qualitates vocarique elementa et quidem utique et 
qualitates ipsas vocamus quandoque qualibus corporibus univoce 
Sed de hiis quidem post modicum dicemus In presenti vero qualibus 
corporibus tripliciter dictis scrutari oportet quomodo in unaquaque 
locutione utitur quis appellatione utrum ut simplex quid et incommixtum ostendens aut ut ad commensuratum homogenes vel homoeides 
comparans aut ut ad contingens quodcunque ut puta quando os 
dixerit quis siccum aut frigidum simpliciter ita et solum nominans ut 
non adiciat os leonis aut canis aut hominis manifestum quod ad 
universam naturam respiciens omnium mundi corporum intelligit 
aliquod medium cui comparans illud siccum esse dicit Si autem dixerit 
aliquis leonis os aut hominis aut canis siccum esse manifestum quod 
in ipsis rursus animalium ossibus medio comparat Et oportet et hic 
intelligere aliquid omnium animalium horum quidem magis horum 
autem minus habentium ossa sicca medium esse complexione os in 
aliquo genere animalium ut puta hominum si contingit et huic alia 
comparata hec quidem sicca hec autem non sicca appellari Et quidem 
utique et in hominibus ipsis rursus hic quidem siccum hic vero humidum os habere dicetur medio comparatum ut in hominibus 
Quoniam autem in omnibus entibus medium extremitatum est quod 
commensuratum et secundum illud genus aut speciem eucraton 
semper oportet subaudire in omni sermone et si reliquerimus quandoque illud et utique hiis ita habentibus cum humidam esse quis dixerit 
hanc complexionem aut calidam interrogare qualiter dixerit utrum 
huic alicui comparans determinate uni quemadmodum si contingit 
Platoni Theophrastum aut secundum genus aliquod aut speciem 
aut enim ut hominem aut ut animal aut ut substantiam simpliciter 
Tertium enim utique significatum uniuscuiusque talium nominum 
quod simplex dicebamus esse et incommixtum non est in confusis sed 
in primis ipsis que utique et elementa appellamus quapropter tripliciter unoquoque qualium corporum dicto duorum indigemus in de 
complexionibus libro aut ad contingens quodlibet comparantes aut ad 
commensuratum homogenes 
Quia autem multa sunt genera quemadmodum et individua 
possibile est idem corpus et calidum et frigidum et siccum et humidum 
esse secundum multos modos Sed quando quidem uni quod contingit 
comparatur valde manifestum est quod possibile est contraria dici 
eundem ut puta Diona Theone quidem et Memnone sicciorem Aristone 
vero et Glaucone humidiorem Quando autem et ad commensuratum 
homogenes aut homoeides hic iam confundi et conturbari contingit 
ydiotas Idem enim homo humidus simul et calidus esse potest et 
siccus et frigidus frigidus quidem et siccus ut ad commensuratum 
hominem comparatus humidus autem et calidus ut ad aliud aliquod 
aut animal aut arborem aut substantiam quamcunque ut puta ut ad 
animal quidem si contingit apem et formicam ad arborem vero olivam 
aut ficum aut laurum ad substantiam autem aliquam alteram que 
neque animal est neque arbor ut puta lapidem aut ferrum aut es 
In hiis autem ad hominem quidem comparare ad homoeides est comparare ad apem vero vel formicam ad homogenes similiter autem et ad 
arborem quamcunque Est enim superius animalis hoc genus quemadmodum et huius ipsius lapis et ferrum et es ex superioribus generibus Vocetur igitur homogenes gratia citissime doctrine omnis talis 
comparatio hoc solum in ea dividentibus nobis quod quando quidem 
simpliciter substantia aliqua temperata dicitur et huius autem aliqua 
altera siccior et calidior et frigidior et humidior temperatam quidem 
hic eam que ex contrariis certissime equaliter convenientibus nominamus quecunque autem deficit ab hac et superhabundat secundum 
aliquid superhabundantis nomine appellamus Quando autem aut 
arborem temperatam aut animal quodcunque dicimus non adhuc 
simpliciter adinvicem in tali dictione contraria comparamus sed ad 
arboris naturam aut animalis relationem facimus ficum quidem temperatam si contingit dicentes quando qualis maxime decet natura 
existere ficus talis aliqua fuerit canem autem rursus et suem et equum 
et hominem cum et horum unumquodque optime propriam habet 
naturam Hoc autem utique idem propriam naturam habere optime 
propriis actibus iudicatur Et enim et arborem et animal quodcunque 
optime adiacere tunc dicimus quando operabitur bene Fici quidem 
enim bonitas et optimas et multas producere ficus secundum hec 
autem et vinee multas et optimas proferre uvas equi autem velociter 
currere et canis quidem in venationibus et custodiis extreme esse 
irascibilem ad familiares autem mansuetissimum 
Omnia igitur hec animalia dico et arbores et optimam et mediam in 
propria generatione complexionem habere dicemus non simpliciter 
quando equalitas certissime fuerit contrariorum sed quando ea que 
secundum virtutem existit eis commensuratio Tale autem aliquid et 
iustitiam esse dicimus non pondere et mensura id quod equale sed 
decente et secundum dignitatem scrutantem Equalitas igitur complexionis in omnibus contemperatis animalibus et arboribus est non que 
secundum commixtorum elementorum corpus sed que nature 
animalis et arboris decens Decet autem est quando quidem humidum 
sicco frigidum autem calido plus existere Non enim oportet similem 
complexionem habere hominem et leonem et apem et canem Ad 
interrogantem autem utique cuius est complexionis homo aut bos 
aut equus aut canis aut quodcunque aliud omnium non simpliciter 
respondendum Non enim contingit multifariam dicta et iudicata 
secundum unum modum respondentem sine reprehensione esse 
Oportet igitur duorum alterum aut omnes discurrere differentias aut 
de qua interrogat inquirens illam solam dicere Si quidem enim ut in 
animalibus inquirat cuius fuerit complexionis ad medium omnium 
animalium complexione respicientes responsionem faciendum si autem 
simpliciter et ut ad omnem substantiam ita iam comparare contraria 
eorum que in ipso adinvicem et intendere nequaquam ad operationes 
referentem complexionem sed ad corpora elementorum Si autem 
determinate huic alicui comparans interrogavit ad illud solum ipsum 
conferendum Amplius autem magis si alicuius individuarum substantiarum ut puta si contingit Dionis aut huius alicuius canis 
interrogati fuerimus qualis aliqua est complexio non simpliciter respondendum Occasio enim non parva sophistis hinc ad calumpniandum 
Si enim dixeris calide et sicce complexionis esse Diona facile ei producenti hoc quidem calidiorum et sicciorum illo complexione hominum 
quemcunque humidum et frigidum ut ad illum enuntiare Diona hoc 
autem aliam aliquam arborem aut animal ut puta si contingit leonem et canem et horum humidiorem aliquem et frigidiorem monstrare 
Diona 
Oportet igitur quicunque neque se ipsum decipere vult neque ab 
alio sophismate capi hunc a simpliciter dictis calidis et frigidis et 
siccis et humidis substantiis incipientem ita ad alias pertransire et 
primum quidem ipsum utique hoc in ipsis determinare quod neque 
ipse etsi valde maxime videantur simpliciter dici effugiunt eam que 
ad commensuratum homogenes comparationem Quemadmodum enim 
canem medium omnium canum complexione dicimus cum equaliter 
distat ab extremitatibus ita et substantiam dicemus esse mediam 
complexione equaliter distantem ab extremis que utique et prima 
omnium sunt elementa Equaliter autem distabit scilicet ab extremitatibus ex equali confusis omnibus Superhabundantem igitur aut 
deficientem ab hac calidam aut frigidam aut humidam aut siccam esse 
dicemus simul quidem medie comparantes simul autem et contrariorum elementorum scrutationem in ipsa facientes Et utique et secundum hoc quidem simpliciter dicemus eam aut calidam aut frigidam aut 
siccam aut humidam existere Cum autem medie complexioni comparamus non simpliciter sed quoniam ad commensuratum homogenes ita 
habet Genus autem fuerat ipsorum substantia Omnia enim sub hac 
incidunt ut supremo aliquo genere et animata et inanimata et 
commune est hoc et hominis et canis et platani et fici et lapidis et eris 
et ferri et aliorum omnium genus Sub ista vero sunt alia genera multa 
animal quidem et volucris et piscis arbor autem et ligni et herbe 
aquile vero et corvi volucer et lavracis et phycidis piscis Similiter 
autem et lignum quidem olive et fici genus herba vero anagallidis et 
peonie Ultima autem genera hec et propter hoc et species appellantur 
corvus et ficis et ficus et anagallis Ita autem et homo et bos et canis 
Superius quidem descendentibus ultima genera hec et propter hoc et 
species appellantur ab inferius autem ascendentibus ab individuis 
substantiis prima Et demonstratum est in altero libro quod rationabiliter veteres hec omnia que in medio individuorum et primorum 
generum species simul et genera appellant 
Quando igitur divisa sunt significata et quod non simpliciter 
enuntiare oportet calidum quid et frigidum et siccum et humidum corpus manifeste monstratum est querendum deinceps eorum cognitiones 
Et siquidem et hic oportet prius de nominibus dividere incidere futuris 
ex necessitate in eum qui deinceps sermonem et explicare rem quandam potestate quidem iam demonstratam non tamen manifeste 
omnibus legentibus hunc librum intelligi possibilem De nominibus 
igitur prius dicentes ita revertamur ad rem 
Calidum et frigidum et humidum et siccum quoniam quidem non 
unum quid significant apud Hellenas cum de corporibus dicuntur 
demonstratum est superius quoniam autem et eas que in corporibus 
qualitates ipsas solas sine suscipientibus ipsas substantiis ita nominant 
quandoque hoc quidem nondum dictum est ante iam autem id dici 
tempus Quemadmodum igitur album nomen et de colore proferunt 
cum ita dicunt contrarius est albus color nigro et de suscipiente 
colorem corpore cum cigni corpus album esse inquiunt ita et calidum 
nomen et de qualitate proferunt ac si caliditatem enuntiarent sed etiam 
de corpore quod caliditatem suscepit Qualitatem enim utique preter 
suscipiens eam corpus oportet intelligere esse aliquam naturam habentem propriam ut in De elementis sermonibus ostensum est Caliditas 
quidem igitur qualitas est hec ipsa autem et calidum nominatur 
quemadmodum albedo et album Ipsum autem corpus calidum unum 
hoc solum nomen possidet calidum quemadmodum album Non tamen 
neque caliditas neque albedo ipsum corpus unquam appellatur Secundum eundem vero modum et siccum et humidum et calidum et frigidum 
nominatur et corpus ipsum et qualitas non tamen aut frigiditas aut 
caliditas aut siccitas aut humiditas vocatur corpus quemadmodum que 
in ipso qualitas 
Hiis igitur ita habentibus rationabile cum quidem caliditatem quis 
dixerit aut frigiditatem disputans nullum fieri sophisma sole enim 
ex talibus nominibus qualitates demonstrantur calidum autem dicentes aut frigidum quoniam et qualitas ita et corpus suscipiens eam 
nominatur facile erit decipere volenti id quod non demonstratur a 
dicente intelligere ut possit sophismari Tale enim quid faciunt et 
qui adversus afforismum contradicunt in quo inquit Ypocras Que 
augentur multum habent innatum calorem Non enim corpus aliquod 
calidum innatum animali dici ab Ypocrate intelligentes neque inquirentes quod quidem unquam est hoc de qualitate sola quam utique et 
caliditatem vocamus dici nomen suscipientes contradictionem ita 
faciunt Et apparet etsi parvum sit dividere equivocationes in usu 
rerum valde maximum existere 
Sed quoniam et hoc manifeste iam determinatum est ad reliquum 
rursus revertendum Existente enim aliqua pura et incommixta 
qualitate et caliditate et frigiditate et humiditate et siccitate quecunque has suscipiunt corpora calida scilicet et frigida et sicca et humida 
perfecte et certissime sunt Hec quidem igitur intellige esse generatorum et corruptorum omnium elementa alia autem corpora et animalium et plantarum et inanimatorum omnium ut puta eris et ferri et 
lapidum et lignorum in medio primorum illorum ordinentur Nullum 
enim illorum neque extreme calidum neque extreme frigidum neque 
extreme siccum neque extreme humidum est sed aut medium certissime existit contrariorum ut nullo magis sit calidum quam frigidum 
aut siccum quam humidum Siquidem utique medium certissime 
fuerit secundum alteram oppositionem ut nequaquam magis sit 
calidum quam frigidum aut siccum quam humidum temperatum hoc 
simpliciter dicetur altero autem superhabundante aut secundum alteram oppositionem aut secundum ambas non adhuc temperatum 
Siquidem utique calidum fuerit magis quam frigidum quod magis est 
hoc dicetur similiter autem et siccum et humidum Si autem ex 
utraque oppositione superhabundabit alteram aut calidum simul et 
humidum aut calidum simul et siccum aut frigidum simul et siccum aut 
frigidum simul et humidum nominabitur corpus 
Has quidem igitur quatuor distemperantias ut et ante diximus 
plurimi cognoscunt medici et philosophi Alias autem quatuor ex 
semisse harum generatas nescio quomodo delinquunt quemadmodum 
et primam omnium complexionum optimam Sed quoniam possibile 
est dominante calido nequaquam magis humidam aut siccam esse 
complexionem quantum in hac coniugatione manifestum existimo et 
ex iam dictis esse Facile autem et si nichil predictum esset sillogizari concedentibus utique semel ipsis alteram quidem esse complexionem humidam et calidam alteram vero siccam et calidam Si enim non 
necesse est omnino esse siccam eam que est calida sed contingit et 
humidam existere ipsam continget scilicet et mediam propius enim 
est media sicce complexioni quam humida Secundum vero eundem 
modum est aliqua alia frigida complexio in qua est fortius frigidum 
non tamen neque humidam neque siccam necesse esse ipsam sed 
contingit et mediam fieri rursus igitur et hic eandem induces rationem 
Quapropter si non necesse est humidam esse frigidam sed contingit 
et siccam fieri manifestum quod et mediam continget propius enim 
est hec humide quam que sicca Sicut igitur hee due distemperantie 
secundum alteram oppositionem demonstrate sunt quoniam hec 
quidem calida tantum hec autem frigida secundum eundem modum 
alie due fient secundum alteram oppositionem hec quidem sicca solum 
hec autem humida commensurate habentibus adinvicem calido et 
frigido Rursus enim hic dicemus quemadmodum non est necesse si 
qua est sicca complexio continuo hanc esse et calidam sed contingit 
et frigidam existere non impossibile erit et neque frigidam esse quandam neque calidam sed contemperatam quidem secundum hoc siccam 
 autem secundum alteram oppositionem Similiter autem et humidam 
complexionem non necesse neque calidam neque frigidam existere 
sed contingit mediam ambarum esse secundum hanc oppositionem 
Si igitur non necesse est neque illam que secundum calidum et 
frigidum distemperantiam eam que ex altera oppositione sequi neque 
illi eam que ex hac contingit quandoque et temperatam quantum in 
caliditate et frigiditate naturam aut siccam aut humidam fieri et 
eam que in hiis rursus contemperatam aut calidam aut frigidam 
Quapropter erunt et hee quatuor altere ab illis distemperantie quas 
anteriores medici et philosophi tradiderunt nobis et medias ordinari 
contemperatarum habitudinum et earum que secundum ambas oppositiones distemperatarum Que enim summe eucratos neutram oppositionem habet superhabundantem que autem ex adverso huic distemperata ambas habet perversas In medio autem alterutrarum est que 
secundum alteram quidem eucratos existit secundum alteram vero 
discratos que ex semisse quidem eucratos ex semisse autem discratos 
ens media decenter utique esse dicetur eius que tota eucratos et 
discratos Et si habent hec ita quemadmodum igitur habent audacter 
iam dicimus novem omnes esse complexionum differentias eucraton 
quidem unam non eucratas autem octo quatuor quidem simplices 
humidam et siccam et calidam et frigidam alias autem quatuor 
compositas humidam simul et calidam et siccam simul et calidam et 
frigidam simul et humidam et frigidam simul et siccam 
In unaquaque autem dictarum complexionum et magis et minus 
multum et secundum simpliciter dictas complexiones et in universa 
substantia iam autem et secundum unumquodque genus Si utique 
quis vult dignosciturus esse complexionum incipere hunc oportet 
gymnasiam a secundum unumquodque genus eucratis et mediis 
naturis Illis enim alias comparans facile inveniet superhabundans 
aut deficiens in unaquaque De primis igitur dicendum simpliciter 
dictis eucratis et discratis quas in omni substantia generata non in 
animalibus solum aut arboribus diximus scrutari Rursus autem et 
hic in tantum oportet distinguere de nominibus quod calida complexio 
alia quidem est actu potestate autem alia et quod potestate hec esse 
dicimus quecunque quidem nondum sunt que dicuntur facillimum 
autem eis fieri naturalem quandam aptitudinem possidentibus in 
generando De primis igitur dicamus actu calidis et frigidis et siccis et 
humidis ab universa substantia incipientes deinde transeamus ad 
plantas et animalia Perfecte enim utique ita nobis distinctum erit 
quod prius 
Quoniam igitur medium in omni genere et maxime secundum omnes 
substantias ex extremitatum mixtura generatur oportet et cognitionem eius et diagnosim ex illis consistere Cognitio quidem utique 
facillima A calidissimo enim omnium eorum que in sensu veniunt 
ut puta aut igne aut aliqua aqua extreme bulliente ad frigidissimum 
deducentes omnium que cognoscimus ut puta aut glaciem aut nivem 
intelligentes aliquod spatium medium certissime hoc incidimus 
Ita enim inveniemus intellectu quod commensuratum quod ab alterutra extremitatum equaliter distat Sed etiam conficere ipsum quodammodo possumus equale corpus cristalli miscentes aqua bulliente Quod 
enim est ex utrisque mixtum equaliter ab utroque extremorum distabit 
et ardente et extinguente propter frigiditatem Itaque neque difficile 
amplius confusum ita tangentes habere quod medium totius substantie 
in ea que secundum calidum et frigidum oppositione et memorari 
huius et iudicare omnia alia quemadmodum alicui regule comparantes 
Et quidem utique et siccam terram aut cinerem aut aliquod tale 
alterum certissime aridum udans aqua secundum tumorem equali 
medium comparabis corpus eius que secundum siccum et humidum 
oppositionis Itaque neque hie difficile nichil et visu simul et tactu 
dignoscentem supponere memorie et hac regula et iudicio uti ad deficientium aut superhabundantium humidorum et siccorum dignotionem Sit autem scilicet quod iudicatur corpus commensurate calidum 
Si enim in summo caliditatis aut frigiditatis ducatur hoc medium 
humidi et sicci corpus fantasiam quandoque prestabit falsam et opinabitur quandoque quidem humidius esse commensurato quandoque 
autem siccius Si quidem enim calefiet magis quam oportet liquatum 
et fluens humidioris fantasiam sui ipsius prestabit infrigidatum autem 
magis quam decet stat et congelatur et immobile fit et durum tangenti 
apparet et ex hoc fantasiam falsam profert siccitatis Si autem quemadmodum equaliter humido et sicco participat ita et caliditatis et frigiditatis esset medium neque durum neque molle tangenti apparet quod 
tale corpus 
Tota quidem igitur per tota ea confundere calidum dico et frigidum 
et siccum et humidum impossibile homini Terra enim humido fermentata commixta quidem est ut utique alicui videbitur et ita confusa est omnis omni appositio quidem utique est quod tale secundum 
parva et non per tota confusio sed per tota ambo confundi dei et nature 
opus amplius autem magis si et calidum et frigidum universa per 
tota adinvicem commiscebuntur Appositionem siquidem operari 
talem ut effugiat sensum unumquodque simplicium corporum non 
nature hoc solius aut dei opus sed et nostrum est Neque enim difficile 
est humidi et sicci medium operari lutum ex tali mixtura similiter 
autem et calidi et frigidi et tibi apparebit tale corpus et caliditate 
quidem eucraton sed et durissimum et mollissimum in medio 
Talis autem est et hominum cutis media certissime existens omnium ultimorum calidi et frigidi et duri et mollis et huius maxime que 
secundum manum Mens enim ipsa omnium futura erat esse sensibilium corporum organum tangibile a natura constituta sapientissimo 
animalium proprium Equaliter igitur distare eam oportuit ab omnibus 
extremitatibus calido et frigido et sicco et humido Et utique et facta 
est ex horum omnium coequalitate non commixtis solum sed per tota 
adinvicem confusis quod nequaquam nullus nostrum operari possibilis est sed nature opus Quecunque quidem igitur cute duriores sunt 
particule quemadmodum ossa et cartillagines et cornua et pili et ungues 
et colligationes et ungule et plectra in hiis magis est siccum quecunque autem molliores quemadmodum sanguis et flegma et pinguedo 
et adeps et medulla et cerebrum et spondilium medulla humidi magis 
in hiis est quam sicci et quidem utique et in quantum que est omnium 
siccissima in homine particula superhabundat duritie cutem in tantum 
rursus deficit humiditate Videtur autem qualiter sermo iam utillima 
tangere et docere simul quidem quod non animalium solum sed et 
aliorum omnium corporum eucratotatos est homo simul autem quod 
earum que in ipso particularum manus cutis que intus omnes effugit 
certissime superfluitates 
Sistentes igitur certissime hic sermonem rursus scrutemur quis 
optime confusus est omnium homo quem et totius quidem substantie 
amplius autem magis et hominum et aliorum animalium in medio 
oportet ordinantes quemadmodum aliquam regulam et cognitorem 
alios omnes huic comparantes calidos et frigidos et siccos et humidos 
nominare Oportet autem concurrere in idem in hoc multas cognitiones 
Et enim ut ad universam substantiam scrutanti medium oportet 
apparere quod tale amplius autem magis ut et ad homines et animalia 
Omnis quidem igitur substantie cognitiones communes predicte sunt 
que autem ut in animalium speciebus actus perfectitudine iudicantur 
unicuique decentis Decet autem homini quidem esse sapientissimum 
cani autem humillimum simul et fortissimum leoni autem fortissimum tantum quemadmodum et ovi humillimum Et nimirum et 
quod corporis actus proprios esse oportet anime consuetudini demonstratum est quidem et ab Aristotele in hiis que de utilitate particularum demonstratum autem est et a nobis super hiis nichil minus 
Methodos quidem utique hec 
Erudiri vero cognoscere facile in unoquoque genere animalis et 
secundum omnia quod medium non cuiuslibet hominis sed ultime est 
studiosi et per longa experimenta et multa agnitione omnium que 
secundum partem invenire queuntis medium Ita igitur et figuli et 
scriptores et statuarum et idolorum factores optima animalia 
describunt et plasmant secundum unamquamque speciem verbi gratia 
hominem pulcherrimum aut equum aut bovem aut leonem medium in 
illo genere scrutantes Et nempe quedam statua laudatur Polycliti 
regula nominata quia omnium particularum certissimam eam que 
adinvicem commensuritatem habebat tale adepta nomen Est quidem 
magis ea quam nunc nos querimus quam regula hec Non solum enim 
humiditatis et siccitatis in medio constitutus est qui ita eusarkos 
homo sed et plasmationis optime bene fortunatus est forte quidem 
sequentis quatuor elementorum eucrasie forsitan autem aliquod 
divinius principium habentis a superioribus Sed omnino eucraton esse 
qui talis ex necessitate existit in eusarkia enim commensuratum eucrasie est generativum Continuo autem existit tali corpori et actibus 
optime adiacere et in duritie et mollitie habere commensurate et in 
caliditate et frigiditate Et hec existunt omnia cuti et huius maxime 
que manus interius cum nullum callum habuerit ipsa talem sicut 
remigantibus et fodientibus contingit Duplicis enim gratia utilitatis 
manibus generatis tactus et susceptionis molles quidem in tactus certitudinem dure autem in susceptionis fortitudinem aptiores 
Et utique et cutis medium non solum omnium hominis particularum sed et totius substantie omnium que in generatione et corruptione corporum non que callosa est et dura et lapidea sed que secundum naturam habet cui utique et maxime dicimus certissimum esse 
tactum Quoniam quidem igitur duritiei et mollitiei in medio consistit 
omnium particularum sufficienter apertum Quoniam autem et caliditatis et frigiditatis ex substantia utique eius maxime addisces Est 
enim velut sanguineus quis nervus certissime media existens nervi 
et carnis ac si et confusis ambobus facta esset Sed nervus quidem omnis insanguineus et frigidus caro autem multum sanguinea et calida 
media autem amborum cutis neque insanguinea omnino ut nervus sed 
neque multum sanguinea ut caro facta Si utique hanc et regulam et 
velut iudicem omnium animalis particularum constituens scrutaberis 
et comparabis ei alias octo differentias invenies discratas in hiis 
Et utique et secundum partem pertranseo tibi de omnibus deinceps 
Flegma quidem est humidissimum et frigidissimum sanguis autem 
calidissimus et humidissimus sed non ita humidus ut flegma Pilus 
autem frigidissimus et siccissimus minus autem eo os frigidum est et 
siccum et hoc cartillago minus sicca deinceps autem cartillagini coniunctio deinde tenon deinde membranum et arteria et flebs 
ipsa scilicet corpora vasorum deinde quicunque nervi duri Molles 
autem nervi secundum cutis existunt naturam in ea que secundum 
humiditatem et siccitatem medietate Secundum enim alteram oppositionem non est medius calidi et frigidi nervus mollis sed tantum deficit caliditate quantum et sanguine Ita autem et alia 
omnia prius dicta tantum frigidiora cute quantum et non sanguinea 
Et tunice ipse sanguinissimorum vasorum arterie dico et vene 
insanguinee sunt et frigide natura Vicinitate autem sanguinis calefiunt et ad mediam deveniunt constitutionem complexionis Sanguis 
autem rursus ipse a corde habet calorem Natura enim illud viscus 
omnium est animalis particularum et sanguinissimum simul et calidissimum deinceps autem illi epar Sed cor quidem parum cute deficit 
duritate epar autem multum Et igitur et humidiora tantum cute 
sunt quantum molliora Et quidem utique et caro humidior cute sed 
ipsa quidem et calidior Spinalis autem medulla humidior quidem sed 
frigidior et hac magis cerebrum humidius amplius autem hoc magis 
pinguedo et coagulatio eius propter membranorum vicinitatem oleo 
enim similis est crasso et propter hoc coagulatur frigidis et insanguineis 
coniuncta particulis Neque autem epati circumcoagulari pinguedinem 
neque arteriis neque venis neque cordi possibile sed neque alii alicui 
calide valde particule Quoniam autem coagulatur frigido propter hoc 
effunditur calefacta aliis similiter coagulatis Non tamen cerebrum 
calefactum effunditur et propter hoc minus humidum est pinguedine 
Minus autem humida pinguedine est et pulmonis caro neque enim 
hec effunditur calefacta Multum autem adhuc magis et splenis et 
renum caro minus est humida pinguedine Omnia siquidem hec cute sunt 
humidiora Horum autem demonstrationes in post hec sermone pertransibo et quidem utique et quecunque deficiunt universo de complexionibus operi in deinceps duobus libris dicentur 

Quoniam quidem utique eorum que multipliciter dicuntur est humidum corpus et siccum et calidum et frigidum in ante hunc sermone 
distinctum est Demonstratum autem est et quod novem differentie 
complexionum sunt una quidem commensurata et eucratos relique 
autem omnes distemperate quatuor quidem simplices una in unaquaque superhabundante qualitate aut caliditate aut frigiditate aut 
humiditate aut siccitate altere autem quatuor cum ex alterutra 
oppositione altera dominabitur facultas Dico autem oppositiones 
duas unam quidem que secundum calidum et frigidum alteram 
autem que secundum siccum et humidum 
Deinceps autem hiis ad cognitiones transeuntes de eucrata natura 
scrutati sumus quoniam prima omnium hec et virtute et potestate et 
ordine intelligentie est Quoniam autem eucraton aliud quidem simpliciter invenitur dictum in universa entium natura secundum alteram 
vero genus aliud de priore oportere visum fuit scrutari constituta de 
omni natura distinctione Regula autem fuerat eius et iudicium elementorum isomoiria propter quam et ultimorum omnium medium expletum eucraton et commensuratum nominatur Alia autem que secundum 
unumquodque genus eucrata propriis corporum actionibus et utilitatibus iudicantur et propter hoc idem corpus animalis alicuius aut 
plante medium quidem esse homogeneon potest omnium idest eucraton et commensuratum in illo genere distemperatum autem alio alicui 
comparatum aut plantarum aut animalium aut inanimatorum generi 
Viventis quidem enim corpus ei quod mortui comparatum humidius 
est et calidius verbi gratia si contingit leo vivens mortui leonis aut 
ipse aliquis se ipso aut alter altero calidior est et humidior et propter 
hoc dictum est a veteribus humidum esse et calidum animal non quasi 
aut humiditate in ipso superhabundante simpliciter aut caliditate 
ita quidem enim invenientur multa animalia frigida et sicca quemadmodum empides et conopes et musce et apes et formice sed quasi 
mortuis comparata Et enim et apis vivens mortua ape humidior est 
et calidior et formica formica homini siquidem comparata et equo et 
bovi et aliis animalibus sanguineis omnia hec frigida et sicca complexione sunt Et quidem utique et si ad universam substantiam respiciens 
scruteris neque ita excidunt unde non sicca sint et frigida Quemadmodum enim secundum unumquodque genus cum egreditur aliquid 
medietatem a superhabundante nominatur secundum eundem modum in universa substantia cum excedit aliquid quod medium non 
adhuc eucraton sed aut calidum aut frigidum aut siccum aut humidum 
nominabitur 
Demonstratum enim iam ante est quod homo est non animalium 
solum aut plantarum sed et aliorum omnium eucraton Quoniam autem ex multis et differentibus compositus est particulis manifestum 
quod medium omnium complexione hoc et simpliciter est eucraton 
Medii enim complexione animalis particula media omnium simpliciter 
eucratos erit Demonstratum autem est hoc in homine que vocatur 
cutis et maxime cutis que manuum intus cum qualis a natura operata 
est talis custoditur Et quidem utique et quod non omnis hominis 
cutis media simpliciter est universe substantie demonstratum est 
prius sed quicunque eucratissimus est Multam enim esse et in ipsis 
hominibus adinvicem differentiam Eucratotatos autem est quicunque corpore quidem videtur medius certe omnium extremitatum 
gracilitatis et grossitudinis et mollitiei et duritiei amplius autem 
caliditatis et frigiditatis Est enim invenire tangentes humana corpora 
aut optimam aut evaporabilem caliditatem aut igneam et acram aut 
harum quidem neutram dominantem autem quandam frigiditatem 
Intelligere autem oportet frigiditatem dominantem ut in animalis 
corpore et hoc sanguineo et humido ente Corpore quidem utique talis 
eucratotatos homo similiter autem et anima medius certe est audacie 
et timoris et misericordie et invidie et cure et negligentie Erit utique 
qui talis bene irascibilis amicabilis et sapiens 
Ex hiis quidem igitur eucratotatos homo cognoscitur primum et 
maxime conveniunt autem eis non pauca eorum que ex necessitate 
sequuntur etenim comedit et bibit commensurate et digerit bene 
cibos non in ventre solum sed et in venis et secundum universum habitum corporis et universos summatim dicendum naturales vocatos actus 
et animales irreprehensibiles habet Et enim et sensibus optime adiacet 
et colon idest extremorum membrorum motibus et boni coloris et 
boni spiritus semper et medius vigilantis et dormientis et nudi pilis et 
pilosi et nigri colore et albi et capillos habens puer quidem ens igneos 
magis quam nigriores iuvenis autem e converso 
Quoniam autem et eius que secundum etates illius differentie 
meminimus non inconveniens utique erit iam quid et de hiis dicere 
Volebam quidem igitur dicere prius uniuscuiusque dictarum cognitionum pertranseundo causas sed quoniam et ad presentia magis que de 
etatibus instat scrutatio et faciliores nos ad causarum inventionem 
constituit primam hanc instituamus 
Intelligamus igitur nunc plasmatum in matricibus concipientium 
animal ut cognoscamus qualiter humiditate et caliditate habet 
Prima quidem enim constitutio ex sanguine ei et spermate humidis 
et calidis corporibus Semper autem et magis hiis siccis fientibus 
membrana quidem primum plasmantur et tunice et viscera et vasa 
ultimum autem ossa et cartillagines et ungues coagulata perficiuntur 
substantia ante enim quam possit aut tendi supposita substantia aut 
coagulari dictorum nullum contingit fieri Indumenta quidem igitur 
et membrana et arterie et vene et nervi tensa ea ossa autem et cartillagines et ungues et ungule coagulata perficiuntur expletis autem ita 
in conceptione parturiuntur quidem deinceps adhuc autem humidum 
ultime est ut herba maris non vasis solum et visceribus et carnibus 
sed et ossibus que utique sicciora hiis que in nobis particularum Sed 
tamen et hec et universa cum ipsis cola idest extrema membra plasmant nutrices infantium ut cerea Tanta quedam humiditas est in 
universo corpore infantium 
Sed et si noviter natum animal sive comedere velis sive incidere ad 
videndum muccillaginosam quidem et lubricam invenies carnem 
ossuosum autem genus omne noviter coagulato caseo simile quapropter neque ad comedendum delectabilia propter superhabundantem 
humiditatem noviter generatorum animalium sunt corpora et maxime 
hoc patiuntur porcina et ovina quoniam et maxime sunt humidissima 
caprina autem quoniam siccior et melior est et delectabilior ad comedendum  converso autem novis occisis animalibus senescentia sicca 
quidem valde et sine humiditate et sine sapore et ossa universa et 
omnes coniunctiones eorum habent nervosam vero et duram carnem 
et arterias et venas et nervos propter etatem velut corrigias et fastidibiles et sine sapore Que autem in medio horum et noviter genitorum 
quecunque quidem iam processerunt etatibus quantum deficiunt 
senectute tantum et ultima siccitate quecunque vero iuniora et adhuc 
augmentantur in tantum et hec a fetuum humiditate discesserunt in 
quantum et etatibus processerunt Status autem maxime omnium 
animalium in medio consistit extremitatum neque in ultimum deveniens siccitatis ut senectus neque in humiditate et mollitie multa 
existens quemadmodum infantium etas 
Quid utique igitur quidam sapientissimorum medicorum humidam 
enuntiaverunt senectutem Aut scilicet multitudine superfluitatum 
decepti Oculi enim lacrimantur eis et nares implentur coriza et in ore 
salivarum multitudem congregatur sed et tussiunt et exspuunt flegma 
significantes igitur et ipsum pulmonem plenum esse talis humoris et 
venter autem eis plenus est flegmate et unusquisque articulorum submuccillaginosus Sed nichil horum adversatur quin sicca senum sint corpora 
Nervos quidem enim et arterias et venas et membrana et tunicas omnium 
organorum sicciores quidem invenies prioribus multum collinitum 
autem eis et intus et extra aut flegmaticum aliquem humorem aut 
humiditatem muccillaginosam Sed in tantum deficiunt omnes tales 
cognitiones senectutem humidam pronuntiare quod et testificari mihi 
videntur siccitati Propter hoc enim ipsum siccior unaqueque fit 
particularum quoniam non adhuc similiter nutritur nunc ab imbecillitate caloris Multitudo quidem enim exterius eam superfluitatum 
humidarum circumdat profunditas autem ipsa corporis uniuscuiusque 
sicca est neque trahere intus nutrimentum queuntis neque sumere 
sufficienter Humidus igitur senex est non propriis particulis sed 
superfluitatibus et siccus non superfluitatibus sed ipsis particulis 
quapropter alio quidem humidus alio vero siccus Sed non de superfluitatibus eius nunc sermo sed de propriis particulis est quarum qui 
secundum naturam actus complent vitam Hiis igitur siccus est senex 
quibus puer humidus ipsis solidis particulis corporis ossibus et colligaturis et membranis et arteriis et venis et nervis et tunicis et carnibus et bene Aristoteles assimilat senectutem defecte plante Et enim 
et plante nove quidem entes et molles sunt et humide senescentes 
autem semper et magis videntur siccari et deficientes omnino desiccantur et hoc est eis mors siccitas 
Quoniam quidem utique siccissima ut in etatibus senectus manifestum quoniam autem et frigidissima est amplius manifestum quare 
neque dubitavit aliquis de hoc Etenim et tangentibus senes frigidi 
videntur et facile infrigidantur et denigrescunt et pallescunt et frigidis 
parate occupantur egritudinibus apoplexiis paralisibus narcis 
tremoribus spasmis corizis branchis Periit autem eis paulominus 
universus sanguis et propter hoc simul periit coloris rubicunditas Sed 
et decoctio eis et anadosis et exhematosis et appositio et nutrimentum 
et desiderium et motus et sensus obtusa omnia et male adiacentia Et 
quid enim aliud quam via ad mortem est senectus Igitur si mors 
exstinctio est innate caliditatis erit utique et senectus velut marasmos 
quidam eius 
Non tamen de puerorum etate et iuvenum neque confessum est 
aliquid medicis neque iudicare dissonantiam eorum facile Probabiles 
enim utrorumque sermones et pueros enuntiantium calidiores esse 
iuvenescentibus et eorum qui e contrario hiis iuvenescentes pueris 
Hii quidem enim quoniam calidissimus omnium est in corpore secundum naturam existentium sanguinis humor deinde quod concepta 
primum quidem paulominus sanguis solum sunt post vero plasmatis 
iam particulis hoc quidem os fit hoc autem arteria hoc autem vena 
hoc autem aliud quid omnia quidem rubea et multum sanguine sincerissimo et calidissimo participantia sillogizantur calidius esse quod 
conceptum si autem hoc et pueros in quantum propius conceptis sunt 
calidiores iuvenescentibus Hii vero quoniam multum quidem et in 
iuvenescentibus sanguis et amplior quam in pueris quare et propter 
hoc continue emorroyzant sed et rubee colere humor sanguine multum 
calidior existens plurimus eis est propter hoc calidiores enuntiant 
pueris iuvenescentes 
Rursus autem ab actibus hii quidem quoniam et augentur et plures 
quam secundum proportionem corporis desiderant et digerunt cibos 
fortem in pueris esse inquiunt caliditatem hii autem augeri quidem 
propter humiditatem magis quam caliditatis robur inesse eis inquiunt 
digestionibus siquidem non solum nequaquam superhabundare sed et 
multum adolescentibus deficere Et vomitus enim indigestorum eis 
fieri ciborum et egestiones humidorum et asperorum et aridorum Si 
autem desiderant plura non esse hoc inquiunt a robore caliditatis 
Primum quidem enim neque superhabundantia caliditatis appetunt 
animalia contrarium omne infrigidatis appetitivis animalis particulis 
deinde autem quoniam non solum in nutrimentum sed et in augmentum 
cibus eis disponitur propter hoc pluribus cibis indigent Secundum 
denique alios omnes actus et valde manifeste deficere pueros adolescentibus Neque enim incedere neque currere neque portare neque 
universaliter nullum operativorum actuum similiter perficere sed et 
sensus et intellectus in adolescentibus inquiunt ad summum venire 
virtutis Universaliter autem hoc quidem imperfectum est hoc autem 
iam perfectum esse animal In perfectis autem rationabile dominari 
inquiunt operatissimum et principalissimum elementorum Sed et 
somnos plures quidem in pueris videre est fientes pusillos autem in 
adolescentibus Et nimirum hos inquiunt neque insanus utique quis 
aliter existimabit fieri quam calido victo qualiter et gravato a multitudine humiditatis ut in ebriis est videre amplius autem et in sepius 
balneatis Ita vero et papaver somniferum est et mandragora et 
lactuca et omnia quecunque complexione humidiora et frigidiora 
Tales quidem quedam alterutrinque disputationes sunt de complexione propositarum etatum Omnes enim ipsas pertransire superfluum 
esse mihi videtur typo argumentationum iam manifeste et ex quibus 
diximus cognito De longe enim alterutri et pene a secundis prima sillogizantur velut scientibus iam audientibus quomodo quidem augmentatio quomodo autem digestio quomodo autem nutrimentum fit 
faciunt sermonem Similiter autem de sensu et intellectu et operativis 
et naturalibus actibus pertranseunt et de generatione somni memoriam 
faciunt et ciborum natura quorum nichil simpliciter est et facile 
cognoscibile sed multimoda quidem questione indiget forte autem 
neque inveniri possibile nisi prius quis cognoverit humidam et siccam 
et calidam et frigidam complexionem Quicquid enim utique eorum ut 
cognoscentes iam dicunt si coget quis eos demonstrare omnino 
indigebunt de complexionibus sermone nunc nobis instante Quapropter ex adinvicem et per adinvicem eis fiunt demonstrationes ex 
in nunc quesitis quidem ut iam cognitis cum de actibus disputant et 
ciborum et farmacorum inveniunt virtutem et de somnis et aliis 
talibus scrutantur Rursus vero que nunc instant per illa ut iam 
precognita demonstrant Ego autem non laudo tales demonstrationes 
sed si oportet verum dicere neque demonstrationes esse existimo 
quemadmodum amplius in aliis demonstratum est et melius esse inquio 
secundum omnem doctrinam determinare ordinem nominum 
Si igitur principium quidem totius est de complexionibus opusculi 
de elementis intentio sive impassibilia et immutabilia sunt sive alterari 
et transmutari queuntia post eorum autem scrutationem deinceps 
est secundus nunc nobis instans sermo non oportet illorum fidem 
accipere ex nondum cognitis sed ut rectum est et iustum aut quid 
manifestorum esse decet quod sumitur ad demonstrationem aut quid 
premonstrativorum Ita igitur neque somni generationis memorandum 
neque digestionis neque augmentationis neque alicuius talium nullius 
sed a sola et nuda substantia subiectarum rerum questio fiat quemadmodum et in primo sermone fecimus 
Dividentes enim quod aliud quidem est quod secundum actum 
aliud autem quod secundum potestatem de secundum actum ente 
iam calido et frigido et sicco et humido diximus oportere facere sermonem prius deinde ita ad ea que secundum potestatem transire Facile 
autem est et omnibus cognita secundum actum iam calidorum et 
frigidorum et siccorum et humidorum diagnosis tactus enim hec talia 
diiudicare innatus est qui et ignem ipsum calidum esse docuit et glaciem 
frigidam Si autem aliunde habent intellectum et diagnosim calidi et frigidi dicant nobis Incomprehensibilem enim quandam sapientiam annuntiant magis autem si oportet verum dicere dementiam si rerum sensibilium alterum quid presbyteron sensu habent iudicativum Et 
nimirum si nichil aliud actu calidissimorum contingit iudicativum 
existere tangant iam multos deinceps viros et senes et adolescentes et 
pueros et infantes Ita enim invenient et magis et minus calidos Si 
autem sensibilium rerum demonstrationes logicas querunt hora quid 
et de nive ipsa iam scrutari sive albam omnibus hominibus apparere 
existimandum eam sive et non albam sicut Anaxagoras enuntiabat 
Et quidem utique et de pice similiter scrutentur et corvo similiter 
et omnibus aliis Non enim utique album quidem non concedere oportet oculis videntibus sine demonstratione autem de nigris concedere 
Qui omnia igitur sensuum incredibilia fatiantur neque cignum album 
esse dicant nisi prius scrutentur ratione neque calcem aut diem aut 
solem ipsum Ita autem et de vocibus non credant auditui et de odoribus naribus et de omnibus tangibilibus tactui Demum hec non 
Pyrroneios questio et derisio infinita Non tamen iustum esset optimam heresim eligentes earum que in philosophia calidum et frigidum 
et humidum et siccum principia et elementa ponentem in tantum 
errorem deduci ab hec supponentibus viris ut non cognoscant quod 
omnis demonstrationis principium sunt que ad sensum et intellectum 
manifesta et quicunque de hiis questionem facit inaniter de aliis 
querit non unde incipiat derelinquens sibi ipsi 
Unde igitur ita in longum errorem conversi sunt et ratione querere 
temptaverunt sensibilium rerum diagnosin ego quidem neque intelligere possum et propter hoc tactu quidem iudico quod secundum actum 
calidum si quid autem nondum quidem est calidum aptum autem 
fieri tale quod utique et potestate calidum nominatur hoc invenire 
ratione tempto Hiis autem nescio qualiter eversa sunt omnia et 
retoreia longa argumentationibus vacant Hos quidem igitur relinquamus recordantes autem nosmet ipsos et nunc hoc tantum quod principium dogmatum perversorum est unum nequaquam de demonstratione scrutari prius sed simul res querere et ut cognoscentes quale 
quid est demonstratio temptare demonstrare Revertamur rursus 
ad propositum Tactu iudicemus prius et maxime quod secundum etates calidum Erit autem iudicatio nobis optima secundum unum et 
idem corpus infantis unius Non enim impossibile qualis quedam 
caliditas bimato secundum etatem existenti preexstitit ei meminisse 
et qualis nunc est duobus aut tribus si contingit in medio fientibus 
annis Si enim omnino apparebit transmutatio aliqua ad calidum vel 
frigidum fieri infanti difficile nichil adhuc sillogizari usque ad statum 
futuram superhabundantiam Si autem et plures pueros multis adolescentibus velis comparare graciles quidem gracilibus bene carnosos 
autem bene carnosis et crassos crassis compara ita autem et colore 
similiter habentes et aliis omnibus ut possibile est Que in etatibus enim 
differentiam invenire querens in similibus ut possibile est maxime 
naturis infallenter utique scrutaberis In contrariis autem scrutari 
non parvam habet deceptionem non propter etatem quandoque 
probatorum corporum differentia sed propter naturalem existentem 
complexionem Similiter autem et dieta omni et temporibus in quibus 
scrutantur similiter habentia eligere corpora non laboriosum desidioso 
comparantes aut balneatum inbalneato neque ieiunum comedenti et 
sitientem ebrio neque in sole calefactum rigenti propter frigus aut vigilantem dormienti neque generaliter ex contraria natura aut dieta 
aut necessitate rerum qualicumque sed ut possibile est omnia similiter 
existant alia preter etatem ipsam Ita autem scilicet et ipsum unum 
puerum comparans sibi ipsi exterius eius omnes necessitates certissime 
similes custodies ut non quod propter aliqua horum in estu et frigore 
differentia ad etatis referatur transmutationem Longam tibi forte 
putabor dicere scrutationem sed veram omnium maxime et ex ipsa quesiti substantia susceptam ut in hiis que de demonstratione dictum est 
Tu autem forsitan eliges brevem nequaquam curans si falsa fuerit 
Scias igitur quod non solum mendacem litigas sed et longam Non 
enim annis tribus aut quatuor invenies quod queritur sed in omni vita 
custodies ignorantiam Quantum enim ex contradictionibus virorum 
nichil demonstrari potest aperte Non enim rationabile omnino ex 
posterioribus fidem facere prioribus 
Iudicemus igitur sensu calidum et frigidum corpus quod secundum 
actum iam tale et non adhuc potestate relinquentes et primam et 
alias omnes cognitiones Et utique te quidem ut iudicaturum ad experimentum dimitto meum autem ipse iam iudicium interpretabor 
Multa enim deinceps corpora tangens diligenter non puerorum solum 
aut infantium sed et adolescentium et iuvenum inveni neutros veridicos neque calidiorem simpliciter neque frigidiorem dicentes esse 
adolescentem puero Si enim alias omnes extrorsas auferens alterationes que ex etate sola scrutaberis differentias neuter tibi apparebit 
calidior simpliciter Qualitate enim quadam differunt eorum caliditates inequali transpiratione propter quam et decipientes quidam aut 
propinquos aut semet ipsos hii quidem pueri hii vero iuvenis caliditatem fortiorem esse existimant Est enim puerorum quidem evaporabilior et multa et delectabilis tangentibus adolescentium autem subacre 
quid et non delectabile possidet Hec igitur differentia allationis suadet 
plures existimare calidius esse iuvenescentium corpus Hoc autem non 
ita habet Erudienti enim tactum in diversis materiis diagnosticum esse 
caliditatis fortioris simul et imbecillioris et equalis bene scio quoniam et 
puerorum ei aut equalis apparebit secundum fortitudinem ei que 
iuvenescentium aut amplior 
Eruditio autem hec Oportet autem ab apertioribus incipere 
Balneorum quandoque calidus ita est aer quod nullus ferat eum sed 
ardere videtur quandoque vero ita frigidus quod nequaquam sudorem 
inferre potest Et utique quod tertia quedam alia preter has constitutio qua maxime indigemus que eucratos non oportet dicere Hee 
autem tres constitutiones in solii aqua apparent Et enim calida ita 
ut comburatur ab ipsa et frigida ut nequaquam calefiat et eucrata 
ut commensurate calefiat multotiens invenitur Si igitur interrogabit 
quis utrum est calidius ara aqua eucrata aut aer eucratos nequaquam 
haberes dicere neutrum Ambobus enim entibus similiter delectabilibus 
et commensuratis corpori hoc quidem calidius esse dicere eorum hoc 
autem frigidius nullum intellectum habere existimo Et nempe si 
intelligas pelvis aquam ad summitatem caloris deventam ut ferveat 
aut aerem omnino inflammatum quoniam ab ambobus similiter 
combureris manifestum Si autem utique et intelligas rursus aut 
aquam ita frigidam ut prope iam venerit coagulationi aut aerem 
omnino infrigidatum ut in nivibus fit manifestum quod et ab hiis 
alterutris infrigidaberis et rigebis 
Itaque et caliditatem et frigiditatem summam similiter quidem 
intelliges in aere innatam ut rursus et in aqua et extremitatum utrarumque quod medium similiter ambobus innatum Igitur et quod in 
medio et omnium extremitatum et medii et secundum aquam et secundum aerem easdem et supereminentias et distantias habebit et in 
tantum quandoque inquies esse commensurato calidius alterutrum 
quantum alterum Ita autem et frigidiorem commensurato in tantum 
inquies esse quandoque aquam quantum et aerem sed tamen allationis tactus proprium non idem alterutris fuerat Non enim similiter 
aqua eucratos ut aer eucratos accidit Et quid oportet dicere in ita 
dissimilibus Ipso enim aere similiter ente calido diverse fiunt tactus 
allationes quia quandoque quidem velut nebulosus et vaporosus 
quandoque autem velut ligni odes et fumosus quandoque autem purus 
certissime existit In multis autem et diversis substantiis equalitas fit 
caliditatis decipiens eos qui non discernunt ut inequalis quia non secundum omne similis apparet Intelligentis nimirum est hominis intentiones quas dixi et experimentati secundum sensum in multo particularium experimento equalitatem caliditatis invenire in pueris et iuvenibus et non in eo quod hoc quidem in humida substantia apparet hoc 
autem in sicca decipi Et enim lapis potest quandoque aque similem 
suscipere caliditatem nichil differens si siccus est lapis humida autem 
aqua 
Ita igitur mihi millies scrutanti et pueros et iuvenes multos et 
adolescentes et eundem puerum et infantem et adolescentem fientem 
non magis apparuit calidior neque puero iuvenis neque iuvene puer 
Sed ut dictum est solum in pueris quidem et evaporabilior et multa et 
delectabilis in adolescentibus autem pauca et sicca et non similiter 
delectabilis caliditatis illatio Multum quidem enim puerorum substantie humide entis exterius effluit parum autem iuvenescentium sicce 
existentis Neuter igitur eorum simpliciter videtur calidior sed hic 
quidem multitudine transpirationis hic autem acredine Innatum 
enim calorem puer habet ampliorem si ex sanguine et spermate generatio ipsi et delectabilior in iuvenibus autem parva et sicca caliditatis 
allatio 
Calidi quidem utique et frigidi corporis tactus solus cognitor est 
humidi autem et sicci cum tactu et mens Si quidem enim siccum 
omnino et durum Sed hoc quidem tactu sensibile non tamen si 
quid durum continuo iam et siccum Inseparabilis quidem est a sicco 
corpore durities non tamen propria huius solius Et enim coagulatum 
a frigore durum ut glacies Unde neque continuo argumentari oportet 
de humidi et sicci diagnosi antequam scrutemur qualiter habet cum 
frigiditate aut caliditate summa Neque enim si cum frigiditate summa 
durum iam hoc et siccum nec si cum caliditate vehementi continuo 
humidum Sed cum calidum fuerit mensurate intendere deinceps si 
molle est aut durum Si quidem enim molle humidum si autem durum 
siccum Sed si hec ita habent earum que in hominis corpore particularum durarum nulla utique erit humida Non enim contingit tantam 
in ipso fieri frigiditatem ut induretur quid propter coagulationem Ad 
consistentiam quidem enim aliquam quod tunc humidum deveniet 
quandoque quemadmodum pinguedo Quod oleaginosum enim in sanguine et crassum fluxibile ens cum in frigida fit regione coagulatur 
durum quidem neque ita fit 
Decenter igitur dictum est a veteribus humidissimum quidem pinguedo secundo autem ab ipsa quod carnosum genus species autem eius 
plures Prima quidem principaliter nominata caro quam non utique 
invenies per se usquam in corpore sed est semper particula musculi 
Deinceps autem uniuscuiusque viscerum propria substantia Vocant 
autem ipsam qui circa Erasistratum parenchyma et ut de parva et 
inani disputant re nescientes quod qui secundum unumquodque viscerum actus carnis huius est Sed eorum quidem nondum nunc tempus 
Quoniam autem ipsum proprium cerebri corpus et pulmonis deinceps 
est pinguedini secundum humiditatem mollitie possibile est coniicere 
Neque enim a frigido coagulatum est quia neque calido effunditur 
Iuxta hoc autem est et spinalis medulla natura non tamen similis 
generis est que secundum unumquodque os medulla cerebro et spinali 
medulle Sed cerebrum quidem et spinalis ex eodem genere sunt alie 
autem universe medulle nature sunt alterius Humidius quidem est 
et calidius cerebrum spinali propter hoc et mollius Et nimirum et 
ipsius cerebri que anterius humidiora tantum quantum et molliora 
Omnia utique hec cute non humidiora solum sed et frigidiora et universaliter insanguineum omne sanguineo frigidius Proxima autem est 
cuti mollium nervorum natura Que durorum autem qualis ipsa cutis 
secundum humiditatem scilicet et siccitatem Caliditate enim deficit 
tantum quantum deficit quod omnino insanguineum est a sanguineo 
corpore 
Splenis autem et renum et epatis caro humidior quidem tantum cute 
quantum et mollior calidior autem quantum et multum sanguineor 
Et nimirum et cordis caro omnium quidem horum siccior tantum 
quantum et durior Calidior autem non hiis sed et omnibus simpliciter 
corporis particulis Et tibi et hoc discere possibile est sensu manifeste 
in animalium incisionibus secundum pectus fientibus ad sinistrum ventriculum cordis inmittenti digitos invenies enim non parvo aliquo 
regionem hanc aliarum omnium calidissimam Sed epatis quidem et 
splenis et renum et pulmonis caro simplex natura est eis que secundum 
unumquodque viscerum arteriis et venis et nervis circuminnata Cordis 
autem non simplex carnis species sed quales qui in musculis innuli 
sunt quibus caro circumcoagulata est tales et in corde Nisi quod non 
idem genus innulorum sed qui in musculis quidem nervorum sunt et 
colligationum particule Cordis autem innulorum genus proprium 
quemadmodum et arterie et vene tunice et intestinorum et ventris et 
matricis et vesicarum utrarumque Est enim utique et in hiis omnibus 
organis propriam carnem circumcoagulatam videre propriis ipsorum 
innulis 
Ipse quidem igitur carnes calidiores cute sunt innuli vero hii quidem 
parvo aliquo magis hii vero minus parum cute et frigidiores sunt et 
sicciores quidam vero similes secundum omne sunt cutis substantie 
Omnia autem membrana iam sicciora cute quemadmodum et que circa 
spinalem medullam et cerebrum miringe Membrana enim utique et hee 
Et quidem utique et colligationes omnes in quantum duriores cute 
in tantum et sicciores Et tenontes autem et si colligationibus sint 
molliores cute tamen aperte sunt duriores Cartillagines autem post 
colligationes sunt et quoddam medium amborum corpus Vocant 
autem id nervocartillaginosam colligationem quidam anatomicorum 
Est autem hec colligatio dura et cartillaginosa Os autem omnium 
durissimum que velat cutis et preeminentium ab ipsa siccior quidem 
pilus deinceps autem cornu deinde ungues et ungule et plectra et 
rostrum et quecunque tales secundum unumquodque irrationalium 
animalium sunt particule 
Humorum autem optimus quidem et maxime proprius est sanguis 
Huius autem velut hypostasis aliqua et fex nigra colera Hic igitur et 
frigidior est et grossior sanguine Rubea autem subtilior et calidior 
longe frigidissimum autem et humidissimum omnium que in animali 
flegma Iudicativum autem et horum diagnoseos tactus quemadmodum et Ypocras in De natura hominis scripsit libro Sed quod quidem 
frigidum tactus solus dignoscit Quia vero et humidum et tactus et 
visus et mens tactus quidem et visus quia tale alterutri apparet 
mens autem determinans quia non multitudine caliditatis sed humiditatis innate tale factum est De secundum quidem igitur corpus particulis et humoribus ita habet 
De sequentibus autem complexiones deinceps oportet pertransire 
Sequuntur quidem igitur et que iam dicta sunt magis autem inseparabilia definite sunt sicco quidem durities humido autem mollities 
quando cum tepida fuerit caliditate Sed et grossities habitus et exilitates sequuntur complexiones non innatas solum sed si ex assuetudine longa adiectiva quedam fit Multos enim et natura exilium vidi 
ingrossatos et grossorum subtiliatos hos quidem quiete et larga dieta 
universam complexionem alterantes in humidius hos autem in miseriis 
pluribus et sollicitudinibus et dieta tenui desiccatos Dicentur autem 
et horum cognitiones Melius enim nos ipsos ex quibusdam signis promotos antequam ab alio queramus posse cognoscere si natura talis 
fuerit homo aut ex assuetudine talis effectus est Didascalus autem 
et harum cognitionum quemadmodum igitur et aliorum omnium 
admirabilis Ypocras 
Quicunque quidem igitur latiores habent venas calidiores natura 
quicunque vero strictiores frigidiores Calidi enim opus dilatare et 
inflare has Quapropter rationabiliter in idem sepius concurrit constrictio quidem venarum habitui pingui et crassiori tenuitas autem habitus latitudini venarum Si autem simul quis fuerit pinguis et grossus 
et venas latas habuerit propter assuetudinem hic non natura pinguis 
factus est Quemadmodum si et strictas quidem habuerit venas fuerit 
autem macilentus neque hic ex necessitate natura talis Et in limanconicis idest famelicis inquit commensuritates ab hiis scrutandum 
vasorum latitudine scilicet et constrictura non ab alio habitu totius 
corporis Qui quidem enim strictas habent venas parum sanguinei 
sunt et longa ieiunia non ferunt Quibuscunque vero late et multitudo 
sanguinis hiis inest et sine nocumento ieiunare Cause autem eorum 
que dicta sunt iam quidem manifeste et si ego non dixero intendentibus mentem Quoniam autem non omnes intendunt necesse est iam et 
propter illos dicere quod omne quod in sanguine pingue est et leve et subtile in calidis quidem corporibus nutrimentum quoddam fit hoc calido in 
frigidioribus autem custoditur et extra venas percolatum cum in 
frigidis quidem incident particulis qualia sunt membrana in illis 
circumcoagulatur in natura autem calidioribus talia vero sunt videlicet carnosa consumitur a calido et evaporatur nisi si quando et frigidior complexio et diete requies innutrierint quid et ipsis carnosis particulis pinguedinis Ita denique et in caveis latitantia animalia inveniuntur multotiens pinguiora et mulieres viris quoniam et complexione 
frigidior femina masculo et domum custodit ut multum 
Quicunque quidem igitur habitus corporum eucrati sunt natura et 
laborant commensurate hos quidem necesse est bene carnosos fieri 
idest valde commensuratos quibuscunque vero humidum quidem 
sufficiens deficit autem non multum a summa commensuritate quod 
calidum hii multum carnosi fiunt Multum carnosi autem et quicunque natura quidem sunt eucrati desidiose autem et sine labore vivunt 
Dictum est autem et hoc optime a veteribus quod adiective nature 
sunt assuetudines et non forte erit necessarium ex quo semel hoc 
diximus nunc adhuc determinare in unoquoque capitulo sive natura 
frigidior sive ex assuetudine hic aliquis sed hoc quidem relinquere legentibus me vero brevitatis gratia proprios unicuique complexionum 
habitus pertransire Sunt utique quidam graciles simul et venas habentes parvas sed si incideris ex ipsis quancunque excidit pinguedo 
manifestum quod subinnata cute secundum interius membranum 
Rara quidem igitur in viris talis cognitio in mulieribus autem et valde 
sepe inventa Est enim et nature frigidioris et desidioris vite que 
talis cognitio Pinguedo quidem enim semper propter frigiditatem 
habitus fit Multitudo autem carnis fit a multitudine sanguinis 
eusarkia autem nature eucrate cognitio Omnino quidem multum 
carnosi et pinguedinem continuo habent plurem eusarkis non tamen 
proportionaliter semper cum carnibus pinguedo augetur est enim videre grossorum hos quidem carnem plurem hos autem pinguedinem habentes quibusdam autem similiter ambo simul aucta Quibus quidem 
igitur ambo similiter coaugmentata sunt in tantum plus humidum est 
super eucratam naturam in quantum et frigidum Quibus autem pinguedo amplior frigidum in hiis plus est quam humidum quemadmodum quibus caro plus humiditas quidem est plus quam oportet 
non tamen et frigiditas Quando enim in propriis terminis manente 
calido advenerit aliqua sanguinis optimi habundantia multam carnem 
necesse est sequi Quantum autem oportet plurem commensurato esse 
sanguinem mensura quidem non possibile significare et pondere 
ratione autem contingit pertransire Quod cum nondum morbosus 
nullus fiet animalis corpori casus ingrossato multitudine humiditatis 
tunc sanitatis terminos intra est Demonstratum enim est a nobis 
et in aliis quod necesse est non parvam supponere latitudinem sanative 
constitutionis sed et nunc videtur pene in universo sermone eucraton quidem et mediam naturam velut regulam quandam ponentibus 
semper aliorum quecunque vero ad alterutra sunt huius discratas 
enuntiantibus Quod nequaquam esset nisi magis et minus sanativa 
constitutio susciperet Alia quidem enim est sanativa et alia morbosa 
discrasia morbosa quidem que plurimum discessit ab eucrata sanativa autem que parum Determinare autem neque hic mensura et 
pondere quod quantum hoc contingit sed sufficiens cognitio sanative 
discrasie nondum nullum actum impeditum esse aperte Quantum 
autem est in medio inter summe agere et impeditum esse manifeste 
aliquem actum tanta et sanitatis latitudo est et eius que secundum 
ipsam discrasie Huic autem deinceps est morbosa discrasia cum 
propter discrasiam egrotat animal Non enim utique propter hanc 
solam sed et secundum alias dispositiones non paucas de quibus in de 
egritudinum differentia sermonibus amplius dicetur 
Nunc autem rursus reciprocandum eum qui ex principio sermonem 
Sicut enim innato calido optimam eucrasiam custodiente augmentatum humidum in terminis sanativis non pinguem hominem sed 
multum carnosum demonstrat coaugmentata quidem parum et pinguedine sed multo ampliori mensura carne ita rursus si et humidum et 
siccum certissimam adinvicem custodierint commensuritatem minus 
autem fuerit calidus homo necesse pingue magis quam multum carnosum fieri huic corpus Si autem rursus augmentabitur calidum in 
commensuritate manente altera oppositione plus deficit huic animali 
pinguedinis quam carnis Quemadmodum si et dominabitur quandoque 
siccum in commensuritate manente altera oppositione gracilius simul et 
siccius erit corpus Hec dicta sunt mihi et iam manifestum quod non 
ratione solum monstrate sunt simplices discrasie animalium existentes corporibus sed et cognitiones manifeste omnium sunt non in 
caliditate et frigiditate et mollitie et duritie solum sed et in aliis 
omnibus habitus totius corporis differentiis quarum de secundum 
gracilitatem quidem et grossitudinem differentia dictum est nunc de 
aliis autem iam dicatur 
Pilosa quidem calida complexio est et sicca sed hec quidem ultime 
Mensurate autem que calida quidem commensurata autem secundum 
alteram oppositionem quemadmodum et que sicca quidem eucratos 
autem secundum calidum et frigidum est enim et hec mensurate 
pilosa Nude autem pilis frigide omnes complexiones sive igitur 
inmensurate habent humiditates sive mensurate Sed ultime quidem 
inpilosa que frigida et humida complexio minus autem hac que frigida 
simul et secundum alteram oppositionem eucratos amplius autem 
minus que frigida simul et sicca Et nimirum opinabitur quis sicut 
in terra sicca herbis inpossibile est et nasci et augmentari et nutriri 
secundum eandem rationem et in cute capillis Habet autem non ita 
terra quidem enim ut terra sicca dicitur cutis autem ut cutis Et igitur 
quod in terra quidem siccum sine humectatione ultime est quod 
autem in hominis corpore et similiter homini animalium non sine humiditate et aptum maxime omnium ad generationem pilorum Ex ostracodermis quidem enim et malacosarcis ut puta ostreis et caravis et cancris et quecunque folidota animalium sunt ut serpentes aut squamea ut 
pisces non posset nasci pilus Essentialiter sunt enim horum cutes finaliter sicce ut ostraci alicuius aut petre Ex malacodermis siquidem 
quale et homo est in quantum utique calidior et siccior fuerit cutis in 
tantum magis contingit oriri pilos Ut enim ceu illi precantur terre 
sequamur exemplum herbas neque in sicca valde terra et arida oriri 
possibile neque in humida et lutosa sed cum inceperit quidem consumi 
superfluum humiditatis producuntur a terra augmentantur autem 
magis quando et hec desiccatur mensurate quidem in vere citissime autem et usque plurimum secundum principium estatis desiccantur autem finaliter arefacta terra in medio estatis Et tibi possibile 
est si volueris et nunc ut in superiore sermone demonstratum est 
ver quidem quia temporum est eucraton assimilare eucrate cutis 
nature et maxime medium temporis huius Tunc etenim et terra media 
qualiter humiditatis et siccitatis est Quecunque autem estati coniunguntur vernalis temporis iam hec sicciorem commensurato habent 
terram amplius autem magis incipiente estate 
Quam igitur dico cutem calidam et siccam assimilabis utique 
maxime terre dispositioni fienti desinente vere aut incipiente estate 
Mediante quidem estate summe sicca fit ostracodermis similiter 
non autem que hominibus aut suibus aut asinis aut equis aut alii 
alicui pilosorum animalium Quapropter si terre volunt comparare 
cutem et secundum hunc sermonem concordantem hiis que a nobis 
ante dicta sunt inveniunt Ipsi autem semet ab equivocatione sophismantes decipiunt In calida enim et sicca cute multos et magnos 
diximus nasci pilos ut de homine scilicet et animali piloso sermonem 
non de ostreis et cancris facientes Transpiratur quidem enim semper 
aliquid secundum singulam cutem a calido conducente secum interioris 
humiditatis non parum Sed in quibus quidem humida est cutis et 
certissime mollis velut noviter coagulatus caseus non subsistunt excidentium itinera ipsis que distiterunt tunc ipsius particulis rursus 
adinvicem unitis In quibus autem iam dura existit coagulato similiter 
caseo perforatum quidem est a ryma exeuntium uniri autem a siccitate non potens permanentes retinet poros semper et magis in modum 
fistule existentes continuis percussionibus transfluentium Si quidem 
transfluens aut vapor aut humidum sincerum fuerit vaporationi 
quidem citus et sine prohibitione est transitus Humidum autem retinetur multotiens in minimis poris et quid eius et recurrere rursus ad 
profundum cogitur Si autem velut fumosa et grossa et terrestris 
evaporatio fuerit contingit eam multotiens in strictis exitibus ut 
cuneus coartatam neque interius facile reverti amplius neque evacuari 
posse Hanc igitur altera talis rursus ex profundo emissa percutit et 
impellit ante et hanc rursus altera et illam alia et multas fumosas ita 
intellige mihi ut cuneus coartatas adinvicem evaporationes procedente 
tempore complicari et copulari et aliquod facere unum corpus tale 
quale exterius fuligo est nisi quia quod constipatum est hoc et certissime contractum est exitus constrictione densatum Cum autem porum 
omnem obstruxerit quod tale corpus tunc violenter percussum a similibus sibi ipsi superfluitatibus non habentibus exitum impellitur ante 
universum in hoc quapropter et proclinare cogitur ex cute corrigiosum 
iam effectum Assimilatum autem est eius quod quidem in poro 
opilatum est velut radici herbe aut arboris quod autem excedens est 
iam ex cute velut ipsa planta 
Capillus est autem niger quidem cum a fortitudine calidi combusta 
evaporatione certissima lignis effecta est superfluitas xanthus autem 
cum minus comburitur Rubee autem colere tunc est cenosa superfluitas ut cuneus coartata non nigre Albus autem capillus generatur a 
flegmate igneus autem sicut colore medius xanthi est et albi ita et 
generatione medius flegmatice et colerice fecis Crispi autem capilli 
aut propter siccitatem complexionis aut propter porum in quo eradicati sunt fiunt propter siccitatem quidem similiter corrigiis magis ab 
igne desiccatis Etenim quid oportet corrigias recordari ipsos capillos 
videntes si appropinquant igni mox eversos Ita quidem igitur 
Ethiopes omnes crispi Natura autem pororum in quibus eradicati sunt 
secundum hec Multotiens quidem evaporatio recte incedere ab 
imbecillitate nequiens secundum quem utique modum ipsa volvitur 
et porum ita insignivit Quandoque autem evaporatio quidem fortis 
est a cutis autem natura duriore quam oportet existente prohibita ferri 
in rectum in latus revolvitur quemadmodum et exterius est videre 
non solum evaporationem aut fumum sed et flammas ipsas cum impediuntur ab exterius processione obliquas ad alterutras partes scissas 
Ita igitur et que ex corpore evaporatio cum prohibetur secundum quid 
et impeditur ferri anterius obliquum sub cute exitum pertransit 
quoad utique congregata tempore ampliore violetur et respiret ad 
exteriora Quandoque autem ambobus simul convenientibus et imbecilli prima evaporatione que porum effecerat et sicca cute oblongatio 
fit capillorum radicibus Quales autem in radicatione plasmantur 
tales decet existere eos usque semper Neque enim aliud quid siccorum 
et durorum corporum dirigere possibile est nisi molliantur prius 
Hec quidem generatio capillorum 
Deinceps autem utique erit dicendum causas omnium accidentium 
complexionibus in capillorum differentiis secundum etatem et regionem et naturam corporis Egyptii quidem et Arabes et Indi et omnis 
siccam et calidam regionem inhabitans gens nigros et difficile augmentabiles et siccos et crispos et crauros habent capillos Quicunque autem 
e converso hiis humidam et frigidam regionem inhabitant Illirici et 
Germanici et Dalmate et omne Scythicum bene augmentabiles commensurate et subtiles et rectos et igneos Quicunque autem in medio 
horum eucraton possident terram neque certe rectos neque certe crispos sed bene augmentabilissimos et fortissimos et nigros commensurate et grossos commensurate Ita autem et in etatibus infantibus 
quidem quales qui Germanorum iuvenibus autem quales Ethiopibus 
puberibus autem et pueris eis qui eucraton inhabitant terram gentibus 
proportionaliter capilli et fortitudine et grossitie et magnitudine et 
colore 
Ita vero et secundum ipsas corporum naturas proportionaliter 
etatibus et regionibus adiacent capilli Pueri quidem qui valde parvi 
nudi capillis quia neque porus ullus est eis secundum cutem neque fumosa superfluitas Appropinquantes autem pubertati submittunt 
parvos et imbecilles pubescentes autem fortiores et multos et magnos 
et nigros habent quia et multitudo iam pororum in ipsis facta est 
et quia pleni fumosarum sunt superfluitatum a siccitate et caliditate 
Qui autem et in superciliis et secundum palpebras et pueris entibus 
existunt nobis iam Generatio enim utique hiis non qualis herbis sed 
qualis arboribus secundum primam rationem a natura operatis 
non ex necessitate sequentibus complexiones ut et in De utilitate membrorum demonstratum est libro Sed tamen et in hiis esse quidem 
propter nature artem sed aut nigros aut igneos aut aliquam aliam 
habere differentiam ex necessitate sequitur complexionem etatis 
Rubei quidem enim sunt ut multum quia quod coartatum est ut 
cuneus in poris nondum nigrum est humiditas enim multa et exitus 
facilis et adustio imbecillis bene augmentabiles et grossi commensurate 
nutrientium ipsos superfluitatum habundantia Particula quidem enim 
ipsa corporis in qua fiunt sicca universum enim cranion ossuosum 
est circumiacens autem eis cutis siccior in tantum omni que secundum 
reliquum corpus cute quantum et durior Affertur siquidem multitudo 
non parva ex hiis que secundum cerebrum iam autem et ex toto corpore fumosarum superfluitatum quapropter quale iuvenescentibus 
universum fit corpus tale iam cutis capitis est infantibus 
Rationabiliter igitur quidam calvi fiunt tempore procedente 
quibus a principio fuerat durior cutis Demonstratum est enim superius 
quod senescentium omnes desiccantur particule Fit autem multis 
ostracodes cutis magis quam oportet desiccata In tali autem nichil 
nasci potest quemadmodum et in superioribus confessum est Etenim 
et manuum interiora quemadmodum et pedum inferiora non pilosa sunt 
et nuda siccitate et densitate eius qui secundum ipsa tenontos qui 
suppositus est cuti Quibus autem ad finem siccitatis non devenit cutis 
capitis hiis fiunt imbecilles et albi qualiter pili quos nominant homines canos imbecilles quidem indigentia proprii nutrimenti albi autem 
quoniam et nutriens eos tale quale putredo aliqua flegmatis in tempore 
putrefacti Quando autem porus quidem permanet adhuc superfluitas 
autem parva fuerit et lubrica imbecilliter autem a caliditate impellitur ante patitur quid simile huic putredini et utique calvi fiunt quidem magis bregma senescentes homines canescunt autem temporibus 
magis quia hec quidem siccissima est particularum omnium capitis in 
osse enim cutis hic nuda tempora autem humidissima musculi enim 
sunt hic sub cute magni carnosus autem omnis musculus caro autem 
humidior osse et cute 
Certissime autem oportet intendere dicto mentem ut non fallamus nosmet ipsos velut multi valde opinantium optimos medicos esse 
falluntur si quis est calvus continuo hunc existimantes siccam habere 
totius corporis complexionem Non enim utique simpliciter ita existimare oportuit sed determinare prius commodius fuit quod hominum 
corpus horum quidem equaliter commixtum est omne quorundam 
autem et non paucorum horum inequaliter dispositum est Hee quidem 
enim quedam particularum eis humidiores commensurato et decente 
sunt hee autem frigidiores hee autem calidiores hee autem siccioies 
hee autem et omnino eucrate et commensurate Oportet autem intendere maxime huic mentem cum inspicis corporis complexionem Si 
quidem enim equaliter totum eurythmon idest bene formatum est 
omnes particularum conservans que adinvicem commensuritates in 
longitudine et profundo et latitudine poterit universum similiter confusum esse quod tale Si autem aliquod corpus thoracem quidem habet 
et collum et humeros maximos gracilia autem et parva que secundum 
lumbos et crura subtilia et sicca qualiter utique similiter erit hoc 
dispositum omnibus particulis Non tamen neque si crura quidem grossa 
et que secundum lumbos lata thoracem autem habet strictum neque 
hoc utique erit confusum equaliter particulis Altera vero corpora 
maximum habent caput altera autem parvum quale struthi Et 
cruribus hec quidem blesa hec autem reba et summis colis idest 
extremis membris hec quidem gracilia hec autem grossa et thorax 
hiis quidem ut dictum est ante latus quibusdam autem strictus 
ita ut tabula quos et tabulosos nominant Cum autem et que secundum 
spatulas eis non carnosa finaliter fuerint et nuda et excedentia velut 
ale vocantur quidem qui tales a medicis alati in quantum autem 
deveniunt malitie amittente thorace pene universam interiorem amplitudinem in qua pulmo et cor extensa sunt manifestum omnibus 
Mille autem alie corporis sunt particularum manifeste dispositiones 
cum eversum a naturali proportione ad inequalem quandam distemperantiam continuo in conceptione incident Nequaquam igitur in talibus ex una oportet particula coniicere de universo 
Neque enim fisionomonici argumentantes simpliciter enuntiant de 
omnibus sed experimento et hii docti Siquidem quis fuerit pilosus 
sufficienter pectore irascibilem enuntiant coxis autem si fuerit talis 
venereum non tamen causam apponunt Neque enim quia leoni 
quidem similis cui pectora pilosa hirco autem que secundum coxas 
cum dicunt primam causam adinvenerunt Quare quidem enim leo 
irascibilis hircus autem venereus ratio invenire querit Usque autem 
huc quod fit quidem dixerunt causam autem eius dereliquerunt Sed 
phisicus vir quemadmodum aliorum omnium ita et horum causas 
invenire temptat Quia enim inequaliter dispositus est secundum 
particularum complexiones non solum leo sed et hircus et aliorum 
animalium quam plurima propter hoc alias ad alios actus paratas habent 
De hiis quidem utique Aristotele bene ad multum dictum est Quod autem ad presentia utile iam apparet scilicet quod oportet scrutari hominum complexiones unamquamque particularum scrutantem per se 
ipsam et non existimare si cui pilosus thorax universum ex necessitate 
huic corpus siccius et calidius existere sed in corde quidem calidum esse 
plurimum ideoque et irascibile Potest autem quandoque propter hoc 
ipsum non similiter omne eis corpus calidum et siccum existere quia 
plurimum respiravit hic et ad circumdans evacuatum fuit calidum 
Si quidem enim equalis totius corporis complexio continuo utique 
erit hiis et ipse omnis thorax amplior et vene late et arterie magne simul 
et maxime et vehementissime pulsantes et pili multi per totum corpus 
et qui capitis bene augmentatissimi quidem et nigri et crispi secundum 
primam etatem procedente autem tempore calvities sequetur Et 
quidem utique et robustum et articulatum et musculosum cum equaliter habent complexione universum erit talibus hominibus corpus 
et cutis durior et nigrior sicut et pilosior Ita autem et si qua contraria 
circa thoracem contigerint complexione equali existente in universo 
corpore idest humidioribus et frigidioribus omnibus particulis fientibus 
thorax quidem eis strictus et inpilosus erit quemadmodum et universum corpus pilis nudum mollisque et alba cutis et subignea capillis 
et maxime in pueritia et non calvi fiunt senescentes continuo autem et 
timidi et inaudaces et pigri et parvas et inmanifestas habentes venas 
et pingues et nervis et musculis imbecilles et inarticulati extremitatibus et blesi fiunt Diversa denique complexione in particulis constituta non amplius ex una earum possibile est de universo enuntiare 
corpore sed commodius ad unumquodque transire et inspicere qualiter quidem venter habet complexione quomodo vero pulmo quomodo 
vero cerebrum et unumquodque aliorum sigillatim et per se 
Hoc quidem igitur ex energiis cognoscendum Non enim est neque 
tangentem neque oculis videntem invenire complexionem earum 
Simul autem inspicere oportet et circumdantium eas particularum 
dispositiones quarum omnium exterius est cutis secundum quidem 
nostram habitationem eucraton entem demonstrans subiectarum 
particularum naturam neque in hac omnium simpliciter sed quecunque 
complexionibus similiter habent cuti Secundum autem eas que sub 
arcto et meridie regiones quia horum quidem ad profundum abactum 
fuit calidum a circumplectente frigore victum horum autem ad 
cutem processit a circumplectente estu attractum non adhuc ex 
secundum cutem dispositione possibile est cognoscere manifeste de 
ea que intus particularum complexione Inequalis enim corporis habitus in discratis regionibus non similiter habentibus exterioribus 
particulis et interioribus Celtis enim et Germanicis et omni Scythico 
et Thracico generi frigida et humida cutis et propter hoc mollis et 
alba et nuda pilis quantum autem innatum calidum ad viscera refugit 
simul cum sanguine et hic conturbato et constipato et fervescente eo 
furibundi et audaces et veloces mente perficiuntur Ethiopibus autem 
et Arabibus et universaliter hiis qui secundum meridiem cutis quidem 
natura ut utique a circumplectente estu et innato calore exterius 
allato exusta et sicca et dura et nigra Universum autem corpus innato 
quidem calore minime participat calidum autem est extraneo et 
adiectivo calore 
Et enim utique et hoc optime ab Aristotele in multis determinatum 
est Et oportet hoc scrutari magis quam quid aliud et inspicere secundum unumquodque corpus utrum proprio calido calidum est an adiectivo Omnia quippe putrefacta calida quidem adiectivo calido frigida 
autem proprio et apud nos autem secundum yemem quidem quod 
natura calidum plus quod adiacens autem exiguum in estate 
autem quod adiacens quidem plus exiguum autem quod innatum 
Omnia igitur hec determinare oportet futurum bene dignoscere complexionem Non enim simpliciter si cutis nigrior iam et calidior homo 
totus sed si aliis omnibus similiter habentibus Si enim hic quidem ad 
multum in sole calido immoratus est hic autem in umbra huic quidem 
erit nigrior color huic autem albior Sed nichil hoc ad totius complexionis alterationem Ipsa quidem enim cutis siccior quidem sole immorans humidior autem erit in umbra divertens Naturalis autem non 
continuo alterabitur complexio neque epatis neque cordis neque viscerum ipsorum 
Optimum igitur est ut dictum est et ante uniuscuiusque particularum proprie invenire complexionis cognitiones ut puta ventris 
quidem Si digerit bene eucratos si autem non digerit bene discratos 
Sed si quidem knissodeis et fumosas quasdam operabitur eructuationes 
inmensuratum ipsi et igneum calidum si autem acidas imbecille et 
infirmum Ita utique et bovinas quidem carnes et omnia indigestibilia 
digerentium optime inmensuratum calidum imbecille autem hec 
quidem non digerentium pisces autem petrinos aut quod tale digerentium Inspicere autem hic rursus ne propter aliquem humorem 
aliunde influxum casus supervenerit ventri Flegma quidem enim 
quibusdam a capite rubea autem aliis ex epate in ventrem defluit 
colera rarum quidem utique hoc et paucissimis contingit Quampluribus autem a capite descendit flegma et maxime in Roma et humidis 
ita regionibus Sed tamen et quod rarum inspicere oportet et nil ut 
inutile contempnere Vidi enim ego quibusdam valde flegmaticis 
hominibus congregatam in ventre coleram quamplurimam rubeam 
quam indigebant ante cibum aquam multam bibentes aut vinum 
evomere Si autem tangebant quandoque cibos antequam vomerent 
corrumpebant hos et caput dolebant et hos existimabant quidam 
colericos esse natura cum molles essent toto corpore et albi et inpilosi 
et pingues et invenosi et inmusculosi et insanguinei et tangentibus 
non multum calidi Alios autem quosdam vidi nequaquam unquam 
quidem vomentes rubeam coleram graciles autem et pilosos et musculosos et nigros et venosos et calidos sufficienter si quis tangeret 
visos qualis et philosophus Eudemus 
Sed hic et anatomica quedam speculatio incidit quod non cognoscentes quidam medicorum aporiantur valde in dissonantia casuum 
ignorantes quod porus quo coleram in ventrem epar eructuat hiis 
quidem duplex est hiis autem simplex ut et in quadrupedium animalium anathomiis est videre Ad multum quidem igitur simplex est in 
medio pylori et ieiuni innatus quod utique ventris emphysis nominatur aut duplex fiens in emphysin quidem inmittit altero ore maiore 
altero autem minore secundum fundum parum supra pyloron Rarissime autem quando superior quidem pars eius maior invenitur inferior 
autem minor Sed in quibus maior est in hiis venter in diebus repletur colera non pauca quam evomere indigent ante cibum et nocentur 
retinentes Quibus autem omnino simplex est porus in ieiunum 
colera hiis universa defluit Qualiter igitur oportet dignoscere hos 
Non enim incidere homines vivos suadeo Primum quidem universa 
corporis complexione quemadmodum et parum ante dictum est 
secundo autem hiis que descendunt inferius Colerica autem acrata per 
ventrem evacuabantur cotidie Eudemo quoniam et multam aggregabat coleram et nichil ipsi ad superiorem ventrem deveniebat Aliis 
autem quibus habitus quidem flegmaticus vomunt autem coleram 
minime egeruntur colerica Et enim parum generatur rubee colere eis 
et multum ad superiorem ventrem pertransit Tertia cum predictis 
species cognitionum in ipsis vomitibus est Quibus quidem enim in 
ventre calidiore complexione existente colerica generatur superfluitas 
porro similis videtur Rubea autem certissime aut ochra omnino est 
in quibus ex epate exit et quibus quidem in ventre prasso simile hoc 
generatur oportet omnino eis comestum cibum non panem aut carnem 
esse porcinam aut quid huic simile sed calidius quid horum et non ex 
necessitate euchymum Quibus autem ex epate in ipsam transit 
rubeum aut ochrum vomitur et si euchymotatos fuerit susceptus cibus 
et si summe digeretur et magis hiis qui certissime digesserunt vomuntur rubea et multum magis adhuc illis eorum qui amplius ieiunarunt 
Prasso autem similia solis male digerentibus in ventre generantur 
Et quidem utique et sollicitudines et ire et tristitie et labores et 
gymnasia et vigilie et ieiunia et indigentie ampliorem rubee colere 
hiis congregant humorem quia et ampliorem generant in epate 
Hee quidem igitur certissime cognitiones et adhuc amplius aridum 
quidem et igneum eius quod secundum ventrem calidi ea que ad colericum conversione sequente panes et caro porcina et bovina melius 
digerentur petrinis piscibus Si autem ex epate quid effluet ex ciborum 
alteratione nulla quedam digestionis erit differentia In hiis quidem 
utique determinatum est quoniam propter quid aliud et non propter 
complexionem fit 
Secundum autem eundem modum si et ex capite in ventrem 
flegma fluens oxyregmie causa fit oportet enim et hic secundum similes 
methodos separare id a ventris propria passione Ita autem et capitis 
dolores aut propter propriam eius distemperantiam aut propter ventris superfluitates Et quidem utique et cerebrum scrutari secundum 
se ipsum cuius est complexionis commodius non ex totius corporis 
dispositione Ipsius autem secundum se ipsum cuius est complexionis 
scrutatio et canities est et catarri et tusses et coryze et bavarum 
multitudo Omnia enim hec frigidius id ostendunt et humidius existere 
amplius autem magis si quibuslibet occasionibus in talem devenerit 
dispositionem Calvities autem in siccitate et nigrorum et multorum 
generatio pilorum eucrasie cerebri cognitio 
Secundum hunc igitur modum semper oportet scrutari de complexionibus unamquamque separatim particulam scrutantem et non de 
omnibus enuntiare audere ex uno quemadmodum fecerunt quidam 
simos quidem humidos esse dicentes aquilos autem sicciores et quibus 
quidem oculi parvi siccos humidos autem quibus magni Hoc quidem 
et dissonatum est ab ipsis Supponentes quidem enim humidarum esse 
particularum oculos in quibus maiores inveniunt humiditatem 
complexionis in hiis dominari existimant Quidam autem fortitudine 
calidi secundum primam plasmationem respirantis simul et repente et 
plus non oculos solum sed et os et alios omnes poros fieri inquiunt 
maiores unde non humiditatis sed caliditatis esse cognitiones Ambo 
autem excidunt a veritate uno quidem et communi sermone quoniam 
de toto corpore ex una enuntiare audent particula Secundum autem 
secundum modum quia diaplastice idest plasmatice in natura virtutis 
non meminerunt et artificialis entis et anime consuetudinibus consequenter plasmantis particulas De hac enim et Aristoteles aporiatus 
est ne quando igitur et divinioris cuiusdam principii sit et non eius 
quod secundum calidum et frigidum et siccum et humidum Nequaquam igitur recte mihi videntur facere hii qui inportune ita de maximis enuntiant et qualitatibus solis referunt plasmationem Rationabile 
enim organa quidem esse has plasmans autem aliud Sed et sine talibus 
questionibus possibile est invenire ut superius demonstravimus 
humidam et siccam et calidam et frigidam complexionem peccant 
autem qui proprias quidem negligunt cognitiones ad longiora autem 
et questione indigentia sufficiente et usque nunc et ab ipsis optimis 
philosophis aporiata pertranseunt Neque enim quia pueri quidem 
simiores aquiliores autem iuvenescentes rationabile humidos quidem 
existimare simos omnes siccos autem aquilos Sed contingit quidem et 
diaplastice virtutis opus esse hoc magis quam complexionis Si autem 
utique et complexionis erit cognitio eius que in naribus solius utique 
erit non eius que in toto corpore Inaniter igitur ab ipsis et illa dicuntur nasum acutum fieri et oculos concavos et tempora subcadentia in 
siccis natura complexionibus quia et in passionibus ita contingit 
multotiens autem non ita Sed est videre et mollem et pinguem et 
album et multum carnosum totius corporis habitum in parvis oculis 
aut acuto naso et siccum et incarnosum et nigrum et pilosum in 
magnis quidem oculis simo autem naso Melius igitur siquidem utique 
naris solius humiditatem quidem simitate siccitatem autem aquilitate 
coniicere et non de totius animalis complexione hinc enuntiare 
Secundum hec autem et oculorum et omnis cuiuslibet alterius particule propriam complexionem ex propriis scrutari cognitionibus 
Commodius igitur non de tota corporis complexione ab una particula 
demonstrationem suscipere Sive enim humiditatis aut caliditatis 
dominantis sive utrarumque oculos glaucos ponere cognitionem oportet 
proprie utique erunt ita non eius que omnium corporis particularum 
demonstrativi complexionis Neque enim si sicca et incarnosa crura 
sicca omnino et complexio totius corporis Quidam enim sufficienter 
bene carnosi et pingues et crassi et progastores et molles et albi fiunt 
cum talibus cruribus Sed siquidem equaliter universum habuerit 
corpus complexione quibus quidem gracilia crura sicci omnino sunt 
humidi autem quibus grossa Et quibus quidem naris acuta et aquila 
sicci sima autem ente humidi secundum autem hec et de oculis et 
temporibus et omnibus aliis particulis Quibus autem inequalis complexio et non eadem omnium partium inconveniens in hiis ex unius 
particule natura de omnibus enuntiare Tale autem quid plures eorum 
decepit non de hominibus solum sed et de aliis animalibus enuntiare 
audentes de universa complexione ex solis secundum cutem cognitionibus Neque enim si dura cutis siccum ex necessitate animal sed contingit cutem solam neque si nigra neque si pilosa Secundum eundem 
modum neque si mollis aut alba aut nuda pilis humidum ex necessitate totum animal Sed siquidem equaliter confusum est universum rationabile est qualis cutis talem esse et aliarum unamquamque particularum si autem inequaliter non amplius Ostreorum denique humidissimum quidem totum corpus siccissima autem cutis Ostracum enim utique eis quale nobis cutis Et appellatio autem hinc ostracodermis omnibus talibus animalibus nominatis quia derma idest cutem similem habent 
ostraco Et malacosarca idest mollem carnem habentia quemadmodum 
astaci et caravi et cancri siccam quidem habent cutem aliam autem 
omnem complexionem humidam Et hoc ipsum multotiens causa 
existit animalibus eius que in carnibus humiditatis quia omne eis 
siccum et terrestre natura apposuit in cute Non igitur neque quia 
sicca hec cutis ostreis continuo et carnem existimandum existere 
siccam neque quia mollis et muccillaginosa hec talem existimandum 
esse et cutem Iustum enim unamquamque particularum ex se ipsa 
cognosci 
Hiis igitur peccant qui de complexionibus nobis libros dereliquerunt adhuc amplius quia neque recordantur eorum que Ypocras 
suasit rectissime quia oportet inspicere transmutationes ex qualibus 
ad quales fiunt Multotiens enim presentes cognitiones eius que 
exterius complexionis sunt non eius que nunc existit in corpore 
Age enim si quis annorum factus sexaginta pilosus sufficienter fuerit 
non quoniam nunc est calidus et siccus sed quod ante quidem talis 
fuit permanent autem qui prius nati fuerant pili quemadmodum in 
estate multotiens que secundum ver nate fuerant herbe Quibusdam 
quidem tempore procedente paulatim contingit a nimia illa liberari 
pilositate a nimia siccitate decidentibus pilis quibusdam autem 
usque plurimum permanent qui utique non sufficienter desiccantur in 
procedente tempore et primam processionem pili eis fortem faciunt ad 
similitudinem arborum certissime inradicatarum terra Ne igitur si 
pilosus quis sufficienter fuerit continuo hunc existimemus melancholicum existere sed siquidem iuvenescens nondum talem si autem 
declinans iam melancholicum si autem senex non adhuc Fiunt quidem enim melancholice complexiones ex combustione sanguinis 
Non tamen cum inceperit hoc pati continuo et adustum est finaliter 
Sed cito quidem sufficienter erit pilosus qui calidus et siccus si quid 
recordamur superius dictorum non continuo autem melancholicus 
Cutis enim densitas prohibens grossiorum superfluitatum exitum cogit 
coaduri secundum summe calidas complexiones quapropter talis 
ipsis existit iam superfluitas oriri faciens pilos qualis in vasis esse 
futura est procedente tempore 
Et hec igitur contempta sunt hiis qui ante me adhuc autem amplius 
cum ex natura superfluitatum indeterminate de complexionibus 
enuntiant Existimant enim proportionem habere complexiones partium nature superfluitatum Hoc autem non universaliter verum est 
sed contingit quandoque quidem superfluitatem congregari flegmaticam humidam autem non esse particulam sed frigidam quidem ex 
necessitate non enim utique alia aliqua flegmatis generatio humida 
autem non ex necessitate contingit enim et siccam esse Decipiens 
autem eos facile ad solvendum Non enim intellexerunt quod ex cibis 
et ex ipso corpore nostro fit flegma Mirandum igitur nil si non dominans quandoque corpus allatorum ciborum humidorum si contingit 
natura existentium similem eis conficiet et superfluitatem Ne ergo 
existiment sicut corpus siccum sic et superfluitatem oportere esse 
siccam Si enim quis continuo a principio factus est complexione 
frigidior et siccior non melancholicus qui talis sed flegmaticus erit 
superfluitatibus Si autem a casu factus est frigidus et siccus ex necessitate qui talis continuo iam et melancholicus est ut puta si quis 
ante existens calidus et siccus ex adustione sanguinis plurimam generavit nigram coleram Hic enim est qui cum existit siccus et frigidus 
continuo et melancholicus est Si autem a principio fuerit frigidus et 
siccus habitus quidem huic corporis albus et mollis et nudus pilis 
et invenosus et inarticulosus et gracilis et tangenti frigidus et animi 
consuetudo inaudax et ingeniosa et graviter irascibilis non tamen melancholice superfluitates 
Hiis igitur omnibus peccant multi medicorum quia a propriis 
quidem secedunt cognitionibus ad accidentia autem non semper 
sed ut multum transeunt Ideoque et calidum existimant omnino 
siccare Videor enim adhuc hoc addens velut capitulum quoddam 
sermoni toti finem imponere iam secundo libro Calidam enim aquam 
infundentes cotidie inflammatis particulis deinde videntes earum 
evacuatam humiditatem manifeste existimant demonstrari siccari 
omnia a caliditate non si et cum siccitate solum sed et si cum humiditate fuerit Est autem non idem aut evacuare alicuius humiditatem 
dispersam in quibusdam regionibus aut sicciorem perficere propriam 
complexionem Inequalis enim quedam in inflammatis particulis fit 
discrasia omiomeris quidem corporibus nondum a propria extra 
factis natura sed cum adhuc transmutantur et alterantur repletis 
autem reumate omnibus mediis regionibus Omnia quippe quecunque 
calida et humida complexione sunt allata ita adiacentibus evacuant 
quidem superfluitatem illam que medias regiones omiomeron idest 
consimilium susceperat Ipsa autem corpora in tantum deficiunt 
siccare quod et attribuunt eis humiditatem Veritas quidem igitur 
ita habet Indigent autem predicta demonstratione quam et longiorem esse existimans quam ut nunc ascribatur secundum hunc sermonem amplius autem et auditore indigentem edocto de farmacorum 
virtute dimitto nunc pertransire Sed cum tertium sermonem de complexionibus universum pertransibo et demonstrabo de secundum potestatem humidis et siccis et calidis et frigidis omnem methodon deinceps ita 
librum integrum de anomala discrasia proposui scribere Expletus 
enim erit mihi universus de complexionibus sermo et ad therapeuticam doctrinam non parvas occasiones prestabit 

Quoniam quidem igitur unumquodque actu calidorum et frigidorum et siccorum et humidorum aut quia summam suscepit qualitatem tale esse dicimus aut dominatione alicuius ex ipsis aut ad commensuratum homogenes comparantes aut ad quodcunque incidentium 
superius dictum est Demonstratum autem est quomodo utique quis 
maxime poterit dignoscere ipsa Reliquum autem utique erit de potestate 
talibus pertransire hoc prius comitantes nomen quid significat 
potestate Cita autem et facilis et manifesta expositio Quod enim 
utique existit quidem nondum tale quale dicitur aptum innatum est 
autem fieri tale potestate inquiunt existit tale rationabilem quidem 
nunc natum hominem volatilem autem volucrem et venatilem 
quidem canem velocem autem equum quod esse omnino unumquodque eorum futurum est nullo exteriorum obviante ei hoc iam dicitur 
Unde existimo et potestate hec omnia dicimus existere non actu 
Perfectum enim quid et iam presens actus potestas autem imperfectum et futurum adhuc et velut aptum quidem ad fiendum 
nondum autem existens quod dicitur Neque enim infans iam rationale 
sed esse futurus est neque natus nunc canis venatilis qui neque videt 
nondum quia potest autem si perfectus erit venari ita nominatur 
Principaliter quidem illa sola potestate dicimus in quibus natura 
ipsa ad perfectum tendit nullo exteriore impediente ipsam iam autem 
et quecunque adherentes materie fientium sunt Nichil autem differet 
adherentem dicere aut propriam aut familiarem Ex omnibus enim 
illis manifestatur proximum et non per mediam aliam transmutationem ut puta si sanguinem potestate carnem appellabis minima 
transmutatione indigentem ad carnis generationem Non tamen qui 
in ventre digestus cibus materia adherens carnis sed per medium sanguinem amplius autem magis bis coctum et panis plus separatus est 
tribus enim indiget transmutationibus ad carnis generationem Sed 
tamen potestate et hec dicuntur caro et ante hec aer et ignis et aqua et 
terra et que horum ipsorum materia communis Hec quidem igitur 
omnia abutentibus aut magis aut minus dicuntur Primus autem modus 
qui et principalissimus est eorum que potestate hoc quid dictum existere deinceps autem quod secundum propriam materiam ut puta si 
evaporationem fumosam flammam dices existere aut atmon aerem 
potestate Dicitur autem quandoque potestate et quod secundum 
accidens ut puta si frigidam balneationem in bene carnoso iuvene 
calefacere quis dicat corpus secundum accidens non propria potestate 
Secundum tot utique modos et que potestate calida et frigida et 
sicca et humida dicentur et queretur decenter propter quid castoreum 
aut euforbium aut piretrum aut strouthion aut nitrum aut misy calida 
dicimus aut lactucam aut conion aut mandragoram aut salamandram 
aut papaver frigida utrum in predictis modis incidunt aut secundum 
alium aliquem dicuntur nondum divisum Asphaitos quidem enim 
et resina et adeps et pix calida potestate quia facile actu fiunt calida 
et enim inflammantur citissime et corporibus nostris inducta calefaciunt manifestissime Chalcitis autem et misy et sinapis et nitrum et 
acorum et meon et costum et piretrum nobis quidem allata calefacere 
videntur hec quidem magis eorum hec vero minus non tamen in flammari innata sunt Aut decipiunt se ipsos qui hoc solum inspiciunt 
si non facile inflammantur Oportet enim non ita sed si neque in 
carbonem convertuntur inspicere quia non minus flamma carbo ignis 
Sed flamma quidem aere in ignem converso aut aliquo aereo corpore 
carbo autem terra aut aliquo terrestri fit Et utique usque huc consonare sermo videtur sibi ipsi omnifariam Videntur enim quecunque 
ignem tangentia farmaca facile igniuntur hec et nos calefacientia 
nisi si quid quia pachymeres est non suscipit facile interius corpus 
Determinabitur enim magis de hiis in libro De farmacorum virtute 
Quecunque denique corpus nostrum videntur calefacientia hec parate 
igniuntur Quomodo igitur inquiunt tangentibus non videntur 
calida Hoc autem non video cuius gratia dicunt Si quidem enim 
et actu et iam calidum diceremus unumquodque predictorum existere 
esset utique mirabile quomodo tangentibus non viderentur calida 
Nunc autem quia possunt fieri facile calida potestate appellamus 
talia Admirandum igitur nichil passa sunt si nondum calefaciunt 
tangentes ea Sicut enim neque ignis augmentatur ante quam que ab 
ipso victa sunt transmutentur et hoc omnino in aliquo tempore fit 
secundum eundem modum neque que in animalibus caliditas nisi 
prius ab illa ipsa transmutabitur unumquodque predictorum farmacorum Secundum alterum quidem enim modum qui ab igne fovetur 
vel sole calefit secundum alterum autem qui ab unoquoque predictorum farmacorum illa quidem enim actu calida farmacorum autem 
nullum Quapropter neque calefacere nos possunt ante quam actu 
fiant talia quod actu autem a nobis ipsis suscipiunt quemadmodum 
sicci calami ab igne Ita et ligna frigida quidem omnia secundum sui 
ipsius naturam sed sicciora quidem et parviora facile in ignem transmutantur humidiora autem et magna tempore indigent ampliore 
Nil igitur mirabile si et farmaca primum quidem in subtilia et 
parva frangi indigent secundo autem tempore aliquo vel minimo 
corporibus nostris coniungi ut fiant calida Tu autem si neque 
frangens hec neque calefaciens prius dignum existimas iam videri 
calida quid significat quod potestate calidum oblivisci mihi videris 
ut actu denique calida approbas ea Et quippe neque illud mirabile 
si calefieri indigent prius ut recalefiant Fit enim hoc et secundum 
lignorum similitudinem Exstinctam siquidem flammam custodiunt 
simul et augent calefacta prius ab illa ipsa Quapropter non inconveniens est neque eam que in animalibus caliditatem velut cibo aliquo 
uti talibus farmaciis ut ignis lignis Ita enim utique et videtur fieri 
Si enim subinfrigidato corpori seminaveris quodcunque eorum certissime subtile faciens nequaquam calefit et ideo fricamus quam plurimum infrigidatas particulas talibus farmaciis simul quidem accendentes fricatione calorem simul autem rarum facientes quod tunc 
a frigiditate densatum ut interius pertranseat farmacum et adiunctum innato calori animalis transmutetur et calefiat Etenim si particula eius parvissima actu acceperit caliditatem ad universum ita 
attribuit secundum continuum ac si et tedis accendas summum a 
parva scintella Universam enim et hanc possidet facile ignis non adhuc scintella indigens Unumquodque igitur potestate calidorum 
nondum quidem in natura superhabundans habet calidum frigido 
prope quidem iam ad superhabundandum est ut parvo exteriore 
auxilio indigeat ut dominetur et hoc ei quandoque quidem fricatio 
sufficiens tribuere est quandoque autem aut ignis aut quid natura 
calidorum corporum tangens id 
Non igitur neque mirabile est dicere neque quia hec quidem continuo 
simul cum tangunt corpus nostrum recalefacere id innata sunt hec 
autem pluri tempore faciunt hoc Et enim et appropinquantium igni 
hec quidem continuo accenduntur quemadmodum thryallis et teda 
subtilis et pix et calamus siccus hec autem nisi multo tempore appropinquaverint non vincuntur quemadmodum lignum viride Sed 
magis illud dividere iustius cuius demonstrationem quidem in libro 
qui De phisicis virtutibus dicemus ex suppositione autem utique 
gratia presentium et nunc eo utamur quatuor quidem esse totius corporis virtutes attractivam quidem propriorum unam alteram autem 
horum ipsorum contentivam et tertiam alterativam et quartam super 
hiis extraneorum expulsivam et esse has virtutes totius substantie 
uniuscuiusque corporum quam ex calido et frigido et humido et sicco 
confusam fuisse dicimus Cum autem secundum unamquamque earum 
que in ipso qualitatum corpus transmutat appropinquans neque 
secundum totam operari eius tunc substantiam existimandum neque 
assimilari posse quandoque quod transmutatur Quapropter neque 
nutriet unquam quod ita transmutatum est nullum transmutantium 
Si autem communiter transmutabit idest secundum totam eius substantiam operans assimilabit utique ita sibi ipsi et nutrietur a transmutato neque enim aliud quid nutrimentum est quam perfecta alteratio 
Quoniam autem hec determinata sunt rursus inde incipiendum 
sermonem Animalium unumquodque propriis nutritur cibis proprius 
autem est unicuique cibus omne quod utique assimilari potest nutrito 
corpori Oportet igitur totam substantiam nutrientis toti nutriti 
nature et communitatem quandam et similationem possidere omnino 
non parva neque hic secundum magis et minus existente differentia 
eis Hec quidem enim et magis propria sunt et similia hec autem minus 
quapropter et digestione hec quidem et fortiore et longiore hec autem et 
imbecilliore simul et breviore tempore indigent avinum quidem enim 
exigua porcinum autem ampliore bovinum autem magis plure 
Minima autem indiget transmutatione ad assimilationem vinum 
unde et nutrit et valitudinem tribuit citissime omnino Sed tamen et hoc 
immorari oportet in digestibilibus organis ventre et epate et venis in 
quibus utique et predigestum nutrire iam possit corpus antequam 
autem in ipsis transmutationem suscipiat non possibile est ei nutrimentum animalis fieri etsi per totum diem et noctem superiacens exterius fuerit corpus Multum autem utique magis exterius superpositum 
bletum aut biscoctum nutrire impossibile Que quidem igitur assimilantur omnifariam cibi alia autem omnia farmaca vocantur Duplex 
autem et horum natura aut enim qualia suscepta sunt permanentia 
vincunt et transmutant corpus secundum quem modum illud cibos 
et universaliter hec farmaca deleteria et corruptibilia animalis nature 
sunt aut transmutationis principium a corpore suscipientia putrefiunt dehinc iam et corrumpuntur deinde simul corrumpunt et simul 
putrefaciunt corpus deleteria autem sunt adhuc et hec Tertia vero 
super hiis est species farmacorum recalefacientium quidem corpus 
malum autem nullum operantium et quarta quecunque et facientia 
quid et patientia vincuntur tempore et perfecte assimilantur Accidit 
autem hiis universis simul et farmaca esse et cibi 
Admirabile autem nil si brevem occasionem quedam suscipientia 
maximam eversionem habent a propria natura Videntur denique et 
eorum que exterius multa talium Secundum siquidem que in Asia 
Mysiam domus quandoque combusta est modo tali stercus reconditum 
erat columbarum iam putrefactum et calefactum et evaporationem 
emittens et tangentibus satis calidum Huic autem prope erat ut 
tangeret iam ostium habens nuper ligna peruncta resina multa 
Estate igitur media fervens sol inmittens accendit resinam et ligna 
Et hinc iam ostia quedam altera prope existentia et fenestre heri 
peruncte resina facile susceperunt ignem et usque ad tectum extenderunt Ut autem semel illud flamma possedit velociter universam 
domum consumpsit Ita autem qualiter existimo et Archimeden 
inquiunt per pyria combussisse hostium trieres Accenditur autem 
apparate ab igne lana et stuppa et thryallis et ferula et omne quodcunque similiter siccum et chaunon Accendunt autem et lapides 
confricati flammam et magis si sulfure quis eos supersperserit Et 
Medee autem farmacum tale erat Omnia quippe accendit inmissa 
caliditate quibus inungitur Conficitur autem illud et ex sulfure et 
humida asphalto Et quidem utique et ut mirabile quis demonstrans 
exstinguens lucernam rursus accendebat parieti afferens Alter autem 
lapidi afferebat sulfurizatus erat autem ara et lapis et paries Et cum 
cognitum est hoc admirabile nil fuerat quod fiebat 
Omnia igitur hec farmaca calida quidem nondum finaliter sunt 
aptissima denique ad fiendum calida et propter hoc potestate calida 
dicuntur De hiis quidem utique nulla questio sed neque propter quid 
bibitum quidem vinum satis calefacit corpus in cute autem appositum 
non calefacit Demonstratum enim est parum ante non simpliciter 
ut calidum farmacum sed ut proprius cibus calefaciens animal Sicut 
enim ignis apta nutrimenta ignem augent ita et natura calidorum corporum quodcunque utique proprius et innatus existit cibus fortitudinem inferet omnino eis et innatum augebit calorem Et hoc quidem 
universi cibi commune vino autem proprium principale existit 
velocitas transmutationis ut tede et thryallidi et stuppe et pici Et 
utique et icona suscipientes ignem recordemur rursus humidorum 
lignorum que et ipsa nutrimentum sunt ignis sed non continuo 
neque velociter et propter hoc multotiens inmissa igni abscondunt 
flammam maxime autem si imbecillis existit et parva et multotiens 
inducit corruptionem Ita igitur et in animalibus quicunque ciborum 
ut assimilentur perfecte et nutriant corpus tempore indigent frigus 
magis inducere quam calorem in continuo videntur Calefaciunt 
autem in tempore et hec sicut et alii cibi si solum eis affuerit nutrire 
corpus Cibus enim omnis secundum sui ipsius rationem auget animalis 
calidum Si autem sumitur quidem ut cibus non autem digeretur 
neque assimilabitur hoc ut Ypocras dixit erit nomine cibus re autem 
non Tripliciter enim dicto cibo ut et hoc ipse edocuit dicens cibus 
autem qui nutrit cibus et qui velut cibus et qui futurus qui quidem 
iam nutrit et additus est et non adhuc futurus est principaliter nominatur cibus et calefacit omnino nutritum corpus aliorum autem neuter 
quia neque cibus principaliter est sed hoc quidem velut cibus hoc 
autem quia futurum est tale fieri Ideoque et ipsum vinum non semper 
calefacit animal quemadmodum neque oleum accendit flammam 
etsi maxime proprium nutrimentum ignis existat sed si imbecilli et 
parve flamme effundes oleum repente et multum suffocabis et finaliter 
exstingues eam magis quam augebis Ita igitur et vinum cum multum 
ut non contineatur bibitur in tantum deficit calefacere animal 
quod et passiones frigidissimas generat apoplexie denique et paraplexie et cari et comata et paraliseis et epilepsie et spasmi et tetani 
et quecunque immensuratas vini potationes sequuntur frigide omnes 
passiones Universaliter enim quecunque in corpus susceptorum ut 
cibus calefaciunt hec invenies quandoque infrigidantia quemadmodum et flammam a sui ipsius materia non auctam solum sed et exstinctam quandoque Hec quidem videntur concordare omnia eis que de 
elementis et complexionibus dicta sunt 
Illud autem utique forsitan videbitur differre quod quedam comestorum in cibi utilitatem super cutem posita corrodunt et vulnerant 
eam quemadmodum sinapis et tarichos et allium et cepe Denique et 
hoc consonat a principio suppositis simul quidem quia transmutantur 
et alterantur in ventrem digesta et in venis in sanguinem transmutata ad hec autem et quia non morantur in unum locum sed in multa 
partiuntur et ubique feruntur et super hiis quia miscentur et humoribus multis et simul cum eo acceptis cibis amplius super hiis quia cito 
eorum digestio fit et expulsio ut quod proprium quidem assimiletur 
quod autem superfluum in ipsis et acre per ventrem simul et urinam et 
sudores expellatur propter hec omnia exterius vulnerans comestum 
non vulnerat Denique etsi predictorum unum quodlibet existeret 
eis sufficiens utique esset innocua custodire que interius ut puta si 
contingit transmutare quod prius Si enim non permanet sinapis talis 
qualis exterius suscepta est manifestum quoniam neque virtutem 
eius permanere concedes Si autem expellitur et purgatur multum 
utique et magis Sufficeret autem et quoniam non immoratur in una 
regione Videtur enim neque circa cutem operari quid possibile nisi 
tempore plure sed et commisceri multis aliis cibis non parvum neque 
ipsum Cognosces autem utique si solam ipsam afferes sine aliis cibis 
quantam anxietatem et mordicationem infert ventri Et quidem utique 
et si multis dulcibus saporibus ipsam commiscens in cute impones 
nichil operabitur nocumentum Quando igitur unumquodque predictorum sufficiens est per se prohibere sinapem operari quid tale interius 
quale exterius operatur circa cutem multum utique magis existimo 
omnia simul convenientia Et enim alteratur cum digeritur et expellitur et purgatur et multis aliis commiscetur et partitur multifariam et 
undique fertur et inmoratur secundum nullam particularum Quoniam autem si permaneret acrum omnino et vulneraret et que interius 
ex casualibus ulceribus cognosces Fit enim multis multotiens hiis 
quidem ex cibis perniciosis hiis autem ex quadam in ipso corpore 
corruptione et putrefactione vocata cacochimia et hiis quandoque 
quidem quid et interiorum ulceratur multotiens autem quia natura 
expellit eas que secundum habitum superfluitates ad cutem hec vulneratur multis et continuis vulneribus Cancer enim et phagedaina et 
herpes comedens et carbunculi et chironeia et telepheia vocata et 
alie innumerabiles generationes ulcerum ex tali fiunt cacochimia Neque 
igitur talium nullum inconveniens neque propter quid farmacorum 
quedam quidem nichil nos exterius nocent magnum autem quid malum 
operantur ebibita Quedam autem multotiens quidem nocuerunt intus 
recepta multotiens autem profuerunt quedam autem non solum interius 
sed et exterius nocent Universaliter autem dicendum nichil similiter 
interius et exterius operari innatum est Neque enim rabiosi canis 
spuma neque aspidos neque vipere venenum que utique et sine ulcere 
exterius incidentia nocere credita sunt equalem habent virtutem aut 
cuti solum adiuncta aut interius resumpta Plane enim neque illud 
admirari dignum si quorundam farmacorum non procedit ad profundum virtus Non enim necesse est omnia eandem habere virtutem 
Si autem multa eorum que interius suscipiuntur in hoc quidem tempore 
et cum tanta quantitate et ea que cum hiis commixtione profuerunt 
inopportune autem multa et inmixta suscepta nocumentum attulerunt 
nullum neque hinc inconveniens sermone Etenim cibis existit hoc et 
igni et omnibus ut ita dicam incidentibus corpori Commensurata 
quidem flamma est quandoque indigemus et utentes multum ab ipsa 
proficuum habuimus et nimirum inmensurata comburente nos Ita 
autem et frigidi usus commensuratus quidem iuvat inmensuratus 
autem ultime nocet Quid igitur mirabile esse aliquod farmacum 
ita virtute calidum ut si quidem multum quid suscipiatur et 
vacuo corpori afferatur consumere et comburere id si autem omnino 
parvum fuerit aut et cum hiis que virtutem eius remittunt neque nocet 
aliquid et calefaciens iuvat Succum denique aut Cyrenaicum aut 
Medicum aut Parthicum ipsum secundum se non est sine tristitia 
suscipere sed si omnino parvus aut cum aliis in tempore opportuno 
suscipietur nimium prodest 
Hec quidem quecunque calefaciunt corpus transmutationis principium in ipso suscipientia ut ante diximus rursus recalefacere id 
innata sunt quecunque autem infrigidant quemadmodum succus 
papaveris non transmutantur a corpore neque parum sed continuo 
illud vincunt et transmutant etsi calefaciens illa dabis Est enim illorum 
ipsorum natura frigida quemadmodum et aqua Recte igitur et hoc 
cum multis aliis ab Aristotele dictum est quod calidorum et frigidorum 
et siccorum et humidorum corporum hec quidem sunt secundum se 
talia hec autem secundum accidens ut puta et aqua secundum se 
ipsam quidem frigida secundum accidens autem quandoque et calida 
Sed adiectiva eius caliditas cito recedit manet autem innata frigiditas 
Sicut igitur aqua calida iniecta flamme exstinguit eam ita et opium 
etsi maxime calefaciens dabis et infrigidabis eam que in animali 
caliditatem et periculum induces mortis Omnia igitur talia farmaca et 
brevia attributa et cum aliis remittere eorum vehementiam frigiditatis queuntibus est quando utilitatem quandam attribuunt corporibus 
nostris ut in hiis que de farmaciis dicetur Etenim utique et ex cantharidon farmacon valde iuvat ydericos sed tamen sepius ulcerat 
vesicam cantharis sed cum a commixtis ipsi remittetur et corpori afferetur multimodam humiditatem continenti evacuat per urinam id 
Maxime igitur oportet intueri in omnibus potestate frigidis aut calidis 
esse dictis sive nature sunt nutrire queuntium sive solum occasionem 
alterationis suscipientia deinde secundum propriam naturam alterata 
disponunt qualiter corpus et tertium super hiis si nequaquam alterantur ab eo secundum nichil Si quidem enim ex genere fuerint nutrientium si quidem retinebuntur calefaciunt non retenta vero infrigidant si autem sunt ex ipsis que quantumcunque alterantur calefaciunt omnino si autem sunt ex hiis que nequaquam infrigidant 
Inspicere autem ut dictum est maxime et determinare ea que 
secundum se ab hiis que secundum accidens non in calidis et frigidis 
solum sed nichilominus eis et in humidis et siccis Quedam enim talium 
sicca substantiis existentia multo calido liquefacta fantasiam humiditatis acceperunt ut es et ferrum aut secundum se quidem sunt humida 
quemadmodum glacies incontinenti autem frigiditati appropinquantia sicca videntur Oportet igitur omnium horum iudicium non simpliciter facere secundum quod in superioribus dictum est sed simul 
intuendum qualiter habent caliditatis aut frigiditatis si quidem 
enim parva participant caliditate et tamen sicca apparent per propriam 
naturam sunt talia et si cum multa caliditate humida Que autem aut 
fluunt cum caliditate bulliente aut sunt coagulata propter frigiditatem 
inmensam non secundum se existimare esse hec quidem humida 
hec autem sicca Ita igitur dividere oportet que secundum se ab hiis 
que secundum accidens referentem ad hec ipsa iudicium ita facere 
potestate calidorum et frigidorum et siccorum et humidorum Non 
enim ad quod secundum accidens sed ad quod secundum se iudicari 
oportet que potestate Commune autem in omnibus iudicium et unum 
velocitas alterationis Equivoce autem dicto calido et frigido et sicco 
et humido hoc quidem enim secundum dominationem ita nominatur 
hoc autem ut summam habens qua nominatur qualitatem in utrumlibet utique eorum apparate transibit quod iudicatur erit potestate 
tale Oleum denique potestate quidem calidum quia facile flamma fit 
secundum hec autem et resina et pix et asphaltos vinum autem quia 
facile sanguis fit secundum hec autem et mel et caro et lac 
Hec quidem igitur universis substantiis alterata cibus alterantium 
sunt que autem secundum unamquamque qualitatem alterationem 
suscipiunt et exhibent farmaca solum quemadmodum et quecunque 
universis sui ipsius substantiis inconvertibilia permanentia disponunt 
qualiter corpus farmaca quidem sunt et hec malitiosa autem et 
corruptibilia animalis nature Unde existimo genus eorum omne nominari deleterion Non enim utique propter hoc dicendum non esse 
genere deleteria que talia quia omnifariam minima allata nocumentum 
nullum sensibile inferunt ita enim utique neque ignis esset calidus 
neque nix frigida quia et horum que omnifariam parva manifestam 
nullam perficiunt in corporibus nostris passionem Scintille enim unius 
centesima pars est quidem omnino genere ignis sed non solum non 
utique nos comburet neque calefaciet sed neque sensum aliquem 
attribuet incidens Ita autem et frigidissime gutte centesima pars non 
solum nichil nocebit aut infrigidabit sed neque aliquem sensum tribuet Non igitur ita neque deleteria iudicare sed totius nature contrarietate contrarietatem autem ex mediata iudicare transmutatione 
Ut puta continuo ab elementis neque aqua in ignem neque ignis in 
aquam transmutari innata sunt sed in aerem quidem ambo ille autem 
in alterutra in adinvicem autem hec nequaquam Inmediata quidem 
igitur que in aerem transmutatio aque similiter autem et ignis 
non inmediata autem que ignis et aque invicem Hec igitur adinvicem 
sunt contraria et inimica Secundum eundem autem modum succus 
papaveris humano corpori finaliter est contrarius nichil in ipsum 
neque secundum unam qualitatem operari potens corpus neque multum utique magis adhuc secundum universam substantiam 
Unum quidem utique genus hoc deleterion Alterum autem occasionem quandam transmutationis suscipientium ex ea que in nobis 
caliditate in multiformes autem hinc eversorum alterationes a quibus et corrumpi naturam nostram contingit Omnia enim hec talia 
genere deleteria et si propter parvitatem quandoque nullum sensibile 
operentur Que quidem utique corrodunt et putrefaciunt et tabescunt 
corporis nostri naturam decenter nominantur potestate calida infrigidantia autem et mortificantia frigida Priora quidem utique paralogon nullum neque ipsa patiuntur neque in corporibus nostris conficere videntur Calido enim corpori appropinquantia et quandam 
facultatem alterationis hinc suscipientia hec quidem in ultimam deveniunt caliditatem hec autem in putredinem Disponunt igitur decenter 
et animalium corpora secundum sui ipsius dispositionem Quecunque 
autem infrigidant corpus et si calefaciens ea afferas inconvenientiam 
non parvam afferunt cuius utique nature sunt Si enim semel actu 
calida facta sunt propter quid non calefaciunt animal aut si nondum 
calefacta sunt quomodo videntur calida Solutio autem questionis 
si determinatum fuerit quod secundum se frigidum ab eo quod secundum accidens ut Aristoteles edocuit Dissolvitur enim velociter eorum 
que secundum accidens calidorum adiectiva dispositio ut ad priorem 
ipsa naturam facile revertantur Cum appropinquant autem nobis 
que natura quidem frigida secundum accidens autem calida duo hec 
ex necessitate fiunt adiectivum quidem eorum perimitur calidum 
propria autem complexio nichil a nostra patiens manet frigida Et 
quid mirabile si papaveris succus aut mandragore aut coneion aut 
quid talium etsi calefacta afferantur parum post fiunt frigida ptisana 
et lacte et Chondro et pane idem hiis patientibus cum in inbecillem 
incidentia ventrem non dominantur ab ipso Evomuntur quippe multotiens satis frigida Et quod hoc maius quod utique et Ypocras 
significavit etsi humor sit iam flegma et ex cibis digestis in ventre 
factus tamen frigidus tangentibus videtur non solum in ventre existens 
sed ex venis ipsis ab aliquo purgantium farmacorum attractum 
Et quamvis viscosum vehementer inquit est et violenter educitur 
sed tamen neque vis attractionis excalefacere id potest Quid igitur 
mirabile si et opium ita contrarium nostre nature farmacum infrigidatur quidem mox valde etsi calidum bibatur similiter autem sibi 
ipsi infrigidat corpus Adiectivam quidem enim non custodit caliditatem quia natura frigidum erat quoniam autem non alteratur substantia eius a nobis immo vero alterat et transmutat nos neque 
calefit utique a nobis et ipsum disponit nos secundum se Frigidum 
igitur existens natura infrigidat omnino et nos Nequaquam igitur reliqua 
adhuc questio nulla sermoni Et enim et quod horum omnium natura 
frigidorum quodcunque plus calefacies egreditur a propria natura et 
nullam questionem habet adhuc et testatur predictis Ut enim utique 
et salamandra usque quidem quoddam nichil ab igne patitur comburitur autem si pluri tempore appropinquat ita mandragora et 
coneion et opium et psillium breviter quidem coniuncta igni propriam 
custodiunt complexionem magis autem calefacta corrumpuntur 
statim et operari nichil eorum que prius innata erant possunt 
Talium quidem utique omnium natura contraria maxime hominibus est naturam autem cum dico universam substantiam et complexionem dico que ex primis elementis calido et frigido et sicco et 
humido velocissime autem nutrientium maxime propria Alia autem 
omnia in medio horum sunt hec quidem magis hec autem minus 
operari et pati a corpore nostro queuntia castoreum quidem enim et 
piper operari magis quam pati a corpore nostro possunt vinum autem 
et mel et ptisana pati magis quam operari Omnia igitur hec et patiuntur et operantur circa corpus universaliter enim cum in idem invicem 
venientia duo corpora repugnant et luctantur adinvicem de alteratione 
in tempore plure operari et pati alterutrum eorum necesse est Forte 
autem et si non valde multo tempore fit hoc operatur quidem quid 
et tunc quod vincitur in dominante sed ita parum quod latet sensum 
Neque enim quod maxime incidens ferrum si mollissimam ceram 
incident per totum diem et noctem impossibile ei non obtusum fieri 
manifeste Ita autem et illud bene dictum esse videtur 
Petram cavat gutta aque continuitate 
Et enim et videtur fiens ita sed in una aut secunda iniectione nil nondum apertum in talibus videre est Unde puto et nequaquam 
pati quedam ab adiunctis opinatum est quibusdam et concedendum 
ita dicentibus Multotiens enim et ipsis similiter illis dicendum est multa 
nisi si quandoque usque ad ultimam certitudinem referamus sermonem ut in presenti facimus Ita igitur et aeipathias dogma ratione 
quidem id sola intuentibus fortem habere demonstrationem Non 
tamen utilitas eius aliqua est ad secundum partes operationes Que 
enim ita parve quedam circa nos passiones semper ut nullum sensibile et manifestum nocumentum actus operentur nullius contemptibilia utique sunt et neque esse dicenti que talia concedendum Ita 
igitur habet et in nutrientibus parum indiget omnibus Operantur 
quidem enim quid et ipsa circa corpus hominum sed non sensibile 
neque manifestum semel Si enim multo tempore ipsa afferantur magne 
alterant et transmutant manifeste iam corpora Quedam quidem et 
secundum primum usum continuo manifeste demonstrant alterationem 
ut puta lactuca exarsos quidem ventre manifeste infrigidans et sine 
siti custodiens infrigidatos autem manifeste nocens Confert autem non 
parum et somnis non secundum aliam quandam rationem sed quia 
frigida est et humida complexione sed ita frigida et humida ad hominem et alia quecunque innata sunt nutrire ut et ligna viridia ad ignem 
Quapropter rationabiliter ambo talibus cibis existunt et quod ut farmaca disponunt corpora nostra et quod nutriunt secundum universum 
quidem digestionis tempus ut farmaca cum iam autem nutriunt et 
perfecte assimilantur tunc non amplius in nobis operantia innatam 
augent caliditatem sicut et prius dictum est Commune enim utique 
hoc nutrientium omnium est et non oportet admirari si quid ante 
quidem quam assimiletur et nutriat cum adhuc digeritur infrigidabat 
assimilatum autem et nutriens calefaciebat reminiscens semper viridium lignorum exempli Quapropter et utilitas talium omnium duplex 
medicis est et ut ciborum et ut farmacorum Fer enim alteratam esse 
alicui optimam in ventre complexionem ad calidius Hie quoad 
quidem non digerit lactucam et infrigidabitur et commensuritatem 
possidebit complexionis cum autem ex hac iam nutrietur substantiam augebit innati caloris 
In hoc utique et maxime videntur mihi fallere se ipsos multi rudium 
medicorum ignorantes quod quandoque quidem qualitas intenditur 
eius qui in nobis caloris quandoque autem substantia augetur et 
quod utrinque veteres calidius factum esse animal inquiunt Etenim 
et fit calidius sive intendas eius caliditatem sive augeas substantiam 
in qua prima continetur Fer enim esse sanguinem qui in corpore 
animalis secundum se calidum aut et per Iovem si vis rubeam coleram 
omnia vero alia secundum accidens existere calida quia hiis participant Ara non necesse dupliciter fieri calidius animal aut quia plures 
possidet calidos humores aut quia calidiores habet quam prius 
Mihi quidem et valde videtur Secundum eundem autem existimo 
modum et frigidius erit dupliciter aut quia plures nutrit frigidos humores ut puta flegma et nigram coleram aut quia eadem omnium manente 
commensuritate alterata est sola qualitas Quid utique igitur mirabile 
quoad quidem utique digeritur frigidus natura cibus ut puta portulaca et lactuca frigida qualitate repleri corpus digestis autem certissime et factis sanguis optimus calidius rursus se ipso fieri corpus calidi 
humoris generatione Et utique si nichil horum neque impossibile est 
neque mirabile amplius quiescant qui non concedunt unum et eundem 
cibum et eam que ut cibi et que ut farmaci utilitatem animali attribuere 
Sicut enim si et nequaquam digestum esset semper utique servaretur 
farmacum ita digestum ambo fit Fer enim nequaquam digestam esse 
lactucam aut per Iovem succum eius quia et similia papaveris succo 
operatur in homine si multus sumatur ara igitur non farmacum erit 
tunc solum aliud autem nichil Non existimo aliquem de hoc dubitare 
Quapropter habuit omnino et farmaci virtutem lactuca Sed tamen 
habuit et eam que cibi nutrivit enim multotiens ambas igitur virtutes 
in se ipsa continet demonstrat autem non similiter ambas sed cum 
ipsa quidem plus agit circa hominem quam patitur eam que ut farmaci 
magis demonstrat virtutem cum autem patitur plus quam facit eam 
que ut cibi Denique mirabile nil si lactuce et operari et pati contingit 
cum et gladio ut et parum ante dictum est non solum operari in 
ceram sed et pati existit Quia autem est multum plus quod innatum 
est facere eo quod pati latet alterum Sed si durissimum ei conferas 
ferrum e converso tibi videbitur magis pati quam operari etsi operetur 
quidem quid et tunc despicitur autem virtus eius propter parvitatem 
Audacter quidem igitur in omnibus simpliciter enuntiemus cibis 
quod non solum pati a corpore nostro sed et operari in id innati sunt 
iam autem et de quibusdam quibus manifeste et aperte existit operari 
quod non cibi solum sunt sed et farmaca Lactuca quidem igitur fit 
et cibus et farmacum frigidum euzomon autem et cibus et farmacum 
calidum Si autem et castoreum in tempore digeritur erit utique et 
hoc et cibus et farmacum calidum Ita vero et sinapis et piper et 
herbarum anetum et ruta et origanum et pulegium et calaminthe et 
savina Omnia enim hec et cibi et farmaca calida ante quidem quam 
in sanguinem transmutentur cum adhuc digeruntur farmaca transmutata autem non amplius quidem farmaca cibi autem secundum 
secundam scilicet significationem cibi quod nondum quidem est cibus 
velut autem cibus 
Sicut igitur superius in lactuca supponebamus unum quidem ventrem calidiorem opportuno alterum autem frigidiorem ita et nunc in 
omnibus potestate calidis subiaceant hii duo ventres Frigidiorem quidem igitur opportuno quoad quidem utique fuerint in ipso retenta et 
digeruntur talia omnia calefaciunt et ad equalitatem complexionis 
reducunt et proderunt ratione farmacorum alteram autem calidam 
ignient et maxime nocebunt et has quidem alterationes operabuntur 
secundum qualitatem Digesta autem certissime et transmutata et 
optimus sanguis facta secundum substantiam augebunt innatum 
animalis calidum non secundum qualitatem Universaliter enim 
sive calidus sive frigidus fuerit potestate cibus cum sanguis effectus 
fuerit innatam similiter augebit caliditatem quoad autem utique 
ducitur quidem ad sanguinis speciem nondum autem perfecte est 
sanguis infrigidat et calefacit corpus ut farmacum Omnis autem hic 
sermo ex uno ut apparet principio dictus est Ideoque et custodire 
id oportet semper et meminisse semper quod unumquodque corporum 
proprietatem quandam possidet complexionis propriam quidem huic 
cuidam nature differentem autem hac quadam et quod si quidem 
alterabis quod eius proprium in sui ipsius naturam augebit substantiam ita eius que in ipso caliditatis si autem alterabitur duorum 
alteram ipsi continget calefaciente quidem transmutante possidebit 
quandam caliditatem non calefaciente autem propriam amittet 
Manifestum igitur ex hiis quod in ad aliquid omnia sunt talia Ad 
proprietatem enim alterantis nature unumquodque eorum que afferuntur aut cibi aut farmaci rationem aut amborum habebit ut puta 
coneion psaro quidem cibus farmacum autem homini et ortygis 
quidem elleborus cibus hominibus vero farmacum Ortygorum quidem 
enim complexio assimilare sibi ipsi potest elleborum que autem hominum non adhuc 
Manifestum igitur iam factum est quod iudicium eorum que ad 
nos humidorum aut siccorum aut frigidorum aut calidorum non 
exterius undecunque sed interius ex quibus nos ipsi patimur certissime 
utique fiet et quod prius quidem et maxime hoc intuendum deinceps autem si oportebit et id quod exterius Si quidem enim manifestus fuerit et apertus sensui allati actus farmaci huic concedendum 
contempnentes alias omnes cognitiones si autem obtusus et inmanifestus aut commixtus aut aliquam universaliter dubitationem habens 
tunc et ad exteriora omnia iudicandum eum non igitur neque ad 
longiora sed ab ipsa illius quod queritur substantia ut puta si oleum 
calidum non quia lubricum aut ochrum aut leve sed si facile inflammatur Hoc enim erat ei potestate calidum esse quod velociter transmutatur in actu calidum Secundum eundem vero modum et in corporibus nostris non si pachymeres vel leptomeres vel humidum vel leve vel 
lubricum vel ochron sed si calefacit cum affertur ita autem neque si 
dulce et delectabile et ventrem subducens aut bene fluxibile operans 
in flebotomiis corpus si distillatum fuerit sanguine Et enim et hec 
superflua cum possumus intueri si calefacit allatum Si quidem igitur 
insignite et fortiter faciebat hoc ut piper manifestum fuerat omnibus 
et indubitabile Quia autem non fortiter rationabiliter in questione 
devenit multum autem magis in roseo et aceto quesitum est et dubitatum medicis si potestate calida natura sunt sive frigida 
Oportet igitur invenire quasdam in omnibus potestate dictis existere 
vel calidis vel frigidis vel siccis vel humidis certissimas et manifestas 
determinationes ut superius in actu dictis faciebamus Decet autem 
puto principium ab apertioribus facere Experimentatus enim quis 
in hiis facile sequetur non manifestiora Confestim igitur cum affertur 
corpori hoc quoddam farmacum vel cibus separatum sit quod affertur 
ab omni vehementi adiecta caliditate et frigiditate Quam quidem 
enim in superioribus faciebamus determinationem cum humida et 
sicca corpora dignoscere temptabamus ita utique nichilominus erit 
et nunc utile in potestate calidis et frigidis Sive enim potestate 
frigidum ens quod affertur calefacies vehementer sive ens calidum 
infrigidabis prima corporis illatio sensum ab adiecta dispositione 
non a propria adducti operabitur complexione Ut igitur certissima et 
sincera natura scrutetur allati farmaci tepidum ut possibile est maxime 
existat nullam insignem exterius alterationem suscipiens aut caliditatis aut frigiditatis vehementis 
Prima quidem utique preparatio allati farmaci talis fiat Afferatur 
autem non omni dispositioni corporis cum scrutaris eius virtutem 
sed simplicissimis ut est maxime et extremis Si quidem igitur ultime 
calide dispositioni allatum sensum operabitur frigiditatis erit utique 
ita frigidum similiter autem et si frigide dispositioni calidum mox 
apparebit et hoc utique erit calidum Si autem aut calide calidum aut 
frigide frigidum apparuerit non omnino enuntiare hoc quidem calidum 
esse hoc autem frigidum Quandoque enim summe quidem est dispositio calida mensurate autem frigidum ens farmacum neque alteravit 
eam et adhuc amplius infrigidans et condensans omnem exteriorem 
superficiem conclusit interius et transpirare calidum prohibuit et ex 
hoc magis adignivit dispositionem Ita autem et si frigide dispositioni 
quod affertur nullam infert caliditatem scrutari ne forte mensurate 
existens calidum nichil operatum est in summe calido indigentem 
dispositionem Non igitur neque ita oportet experiri allatorum farmacorum virtutes neque si secundum accidens operatur quid et non secundum se 
Iudicatio autem eius quod secundum accidens dispositio et tempus 
dispositio quidem simplex et una tempore autem iudicatio determinatur secundum hoc Quod enim simul in afferendo infrigidare aut calefacere manifeste videtur erit utique secundum se et per se tale Quod 
autem in tempore forte utique ex accidente aliquo ad hoc deducitur 
quemadmodum in tetano in estate media iuveni bene carnoso aque 
frigide multa infusio caloris revocationem facit Sed quoniam non 
secundum se calefacit frigida aqua manifestum ex prima iniectione 
sensum enim operatur frigiditatis et quidem utique et infrigidat cutem 
quousque effunditur hoc et caliditatem non in omnibus corporibus 
neque in effundendo attribuit sed in solis bene carnosis iuvenibus in 
estate media postquam quiescimus effundentes Quemadmodum igitur 
quibus incidit frigida aqua confestim infrigidat hec et si animata et si 
inanimata corpora existant et si calida et si frigida secundum eundem 
modum si quid esset tempus aut natura corporis aut dispositio in 
qua sensum afferret frigida aqua continuo in incidendo caliditatis 
rationabiliter utique quereretur utrum calefacere aut infrigidare 
innata est secundum se Nunc autem quia et animata quidem et inanimata omnia confestim et semper videntur infrigidata quibus autem 
est innatus calor et velut fons quidam in visceribus ignis si hiis allata 
revocationem quandam facit caliditatis rationabile puto secundum 
accidens quoddam non secundum se calefacere eam ea que talia 
Et utique et videtur secundum quid accidens calefaciens Densitate 
enim exterioris superficiei et conclusione caliditatis reversionem facit 
eius que ex profundo caliditatis simul quidem congregata quia non 
transpiratur simul autem ad profundum discedente propter circundantis vim frigidi simul autem et quia nutritur ab hiis qui illic humoribus 
Cum enim et congregata et nutrita ad superficiem procedet vehementius revocatio quidem fit caloris demonstratio autem quod non secundum se caliditatem auget frigida aqua Secundum se quidem enim 
infrigidabat cutem frigiditate autem eius et densitas simul et ad 
profundum reversio insecuta est caloris horum autem ipsorum densitate quidem prohibitio transpirationis ad profundum autem 
secessionem digestio eorum qui hic humorum quorum prohibitio 
quidem transpirationis congregationem caliditatis humorum autem 
digestio generationem eius faciebat Hiis autem utrisque rursus augmentatio sequitur innati caloris Per media igitur alterutrorum frigidum augmentationem quandoque eius que in animali caliditatis 
operatur secundum se autem nunquam 
Et utique et calidum est quandoque secundum accidens infrigidat 
per medium evacuans ut catantlema flegmonem Cum enim a calido 
reumate fit flegmon propria quidem eius sanatio evacuatio est superflui 
quod autem evacuationem omnino sequitur infrigidatio est eius que 
propter flegmonem calefacta fuerit particule Duplici igitur ente in 
flegmonem patientibus corporibus dispositione quantum quidem in 
superhabundantia superflui secundum quantitatem excedentibus ab 
eo quod secundum naturam quantum autem in caliditate secundum 
qualitatem alterius dispositionum sanatio sequentem habet et alteram 
Et fiunt secundum aliquod accidens evacuativa calide materie farmaca 
et inflammationis particularum infrigidativa Hec igitur determinare 
et temptare secundum quantitatem simplicis dispositionis invenire 
quantitatem farmaci virtutis ut puta si summe dispositio calida 
et farmacum esse summe frigidum si autem parum deficit a summitate 
dispositio parum oportet et farmacum deficere et si magis distat a summa caliditate dispositio proportionaliter distat a summa frigiditate 
farmacum Si enim a tali coniectura principium inspectionis eorum 
feceris citius utique invenies propriam uniuscuiusque virtutem Universaliter enim si et secundum unamquamque passionem simplicem 
calidum quodcunque farmacorum allatorum confestim simul prime 
illationi frigiditatis sensum attulit frigidum est illud potestate et 
multum magis si et post primam illationem usque semper manet tale 
Si autem et manifeste sanabit calidam complexionem ex necessitate 
frigidum est Afferre autem oportet omnino illud tepidum cum approbatur quemadmodum et ante dictum est Cognitum autem quoniam 
tale est deinde curationis gratia collatum commodius frigidum suscipere nisi si farmacum quidem summe fuerit frigidum non summe autem fuerit egritudo calida Hec quidem igitur adhuc plus in De farmaciis 
dicentur et in Therapeutice methodi libris In presenti autem tantum 
oportet prescire quod si calide et simplici dispositioni allatum farmacum et continuo et in posteriore tempore omni et frigiditatis sensum 
attulit laboranti et bene confert et profecit ex necessitate hoc frigidum 
est etsi in aliis quandoque videatur calidum Invenietur enim in illis 
scrutatum certissime non secundum se calidum ens sed secundum quid 
accidens Cum autem secundum se dicimus aut prime aut per nullum 
medium idem ex omnibus potestate manifestatur verbis et experimentationem omnium horum simul propriis exemplis in De farmaciis 
libris faciemus 
Nunc autem rursus recordans que iam et ante dixi imponere 
temptabo presenti sermoni decentem finem Cum enim calidum corpus 
multipliciter dicebatur et enim et quod summam habet qualitatem 
elementum illud et quod secundum dominationem eius nominatur 
amplius autem et quod ad alterum dicitur aut ad commensuratum 
homogenes aut ad quodcunque contingens ita oportet et quod potestate quidem calidum actu autem nondum et intelligi et approbari 
multipliciter Unde non rectum si quid non velociter adignitur hoc 
quidam existimant neque ad nos esse potestate calidum Si enim bene 
digestibile est et nutrit velociter erit utique ut ad nos calidum si 
autem calefacit allatum ut farmacum erit utique et hoc potestate 
calidum ut ad hominem Ita autem et secundum unamquamque speciem animalis quod potestate calidum sive ut farmacum sive ut cibus ad 
illud dicitur solum animal In ad aliquid enim quod potestate omne 
quapropter et experimentatio que propria commodior est exteriore 
Propria autem una secundum unumquodque si videbitur velociter 
fiens tale quale dicebamus existere id potestate Ignis quidem enim 
est potestate omne quodcunque utique adignitur velociter potestate 
autem ad hominem calidum quod una fuerat species eorum que secundum dominationem calidorum quando homini allatum aut qualitatem innati caloris aut substantiam auget Eadem autem et in aliis 
dicta esse oportet intelligere quecunque potestate dicuntur frigida et 
sicca et humida Et enim et hec hec quidem ut ad ipsa elementa hec 
autem ut ad secundum dominationem nominata et intelligi oportet et 
probari Manifestum autem quod et iudicantem tactum omni adiectiva 
oportet caliditate et frigiditate liberum esse quemadmodum et in 
farmaciis ipsis dictum est ante

