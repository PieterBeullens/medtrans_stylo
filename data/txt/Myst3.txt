
completivum ipsius existit quare et ipsum distantiam habebit omnino quod est distantie effectivum
Aliter quoque rectam que a centro extrahitur dicunt circumductam termino eius circulariter scribere planum Cum igitur extremitas huius recte sit punctum et hoc circumductum circumferentia commensuret erit hoc circumferentie completivum circumferentia autem distantiam habuit ergo et completivum ipsius signum punctum habebit quandam distantiam Sphera quoque secundum unum punctum probatur tangere planum circumvolutam quidem lineam facere manifestum est quod incidentia puncta totam lineam componunt
Igitur si magnitudinis linee completivum est signum punctum habebit et ipsum magnitudinem Concessum est autem magnitudinis linee completivum ipsum existere et ipsum ergo magnitudinem habebit et non sine distantia erit
Sed solent ad huiusmodi argumentationes obviantes qui sunt circa Eratostenem dicere quod punctum neque apprehendit aliquem locum neque metitur distantiam linee fluens autem lineam facere Quod est non intelligibile Fluere enim intelligitur quod a quodam loco in aliquem extenditur sicut aqua Si ergo tale quid ymaginamur punctum consequentur non solum indivisibile ipsum esse sed ex contrariis multarum partium
Tot quidem de puncto videamus proxime et que de linea debent dici hec enim post punctum erat in ordine Igitur etiam si concedatur punctum quid esse non erit linea Si enim ipsa fluxus est puncti et longitudo sine latitudine aut est unum signum punctum in longitudinem extensum aut multa divisa ordinatim posita sicut et hoc memorabimus non ergo est linea Si enim unum est punctum aut ipsum punctum unum occupat locum aut mutatur de loco in aliquem locum Sed si uno quidem continetur loco non erit linea sed punctum fluens enim intelligebatur linea Si autem de loco in locum transit aut sicut predixi quendam quidem derelinquens quendam autem apprehendens transit vel aliquem quidem occupat locum ad alium autem extenditur Sed si quendam quidem derelinquit quendam autem apprehendit rursum non erit linea sed punctum Qua enim ratione occupans primum locum punctum quoddam sed non linea intelligitur eadem etiam secundum apprehendens locum intelligetur punctum Si autem aliquem quidem occupat locum ad aliquem autem extenditur aut divisibili loco extenditur aut indivisibili Et si indivisibili quidem loco extenditur rursum non erit linea sed punctum et signum quod enim indivisibilem locum continet indivisibile est quod autem indivisibile est punctum et non linea est Si autem divisibili quia omnino partibile divisibile partes habet si vero omni extenditur loco quod autem partes habet quibus extenditur loci partibus corpus est erit punctum et partibile et corpus quod est inconveniens Quare non est unum punctum linea
Nec etiam multa puncta ordinatim posita Hec enim puncta aut tangentia se invicem intelliguntur aut non tangentia Et si non tangentia quidem se terminabuntur quibusdam locis existentibus inter se et locis determinata non amplius facient unam lineam Si autem intelligentur tangentia se ad invicem aut tota tangent tota aut partibus partes Et si partes quidem partibus tangent non erit eorum quid sine distantia et sine parte quod enim medium duorum punctorum verbi gratia intelligitur signum alia quidem parte tanget anterius punctum alia autem posterius non eadem autem planum differente vero alium locum quare nequaquam ipsum veritate impartibile esse sed multipartitum Si autem tota puncta tangent tota manifestum quod in punctis puncta continebuntur et eundem continebunt locum et ideo non erunt ordinatim posita ut fiat linea sed si eundem detinent locum unum constituentur punctum si enim ut intelligatur linea oportet intelligi signum id est punctum ex quo sumit intellectum ostensum est autem neque signum punctum existens neque ex punctis compositus nichil erit linea
Etiam adest desistentes ab intellectu puncti principaliter destruere lineam et non intelligibile ipsius docere Linea enim est sicut inest ipsos geometras audire longitudo sine latitudine nos autem diligenter considerantes neque in sensibilibus neque in intelligibilibus inveniemus posse aliquam longitudinem sine latitudine summi  Et in sensibilibus quidem quia quamcumque utique accipiemus sensibilem longitudinem hanc penitus et ubique cum quantitatis latitudine summemus in intelligibilibus autem in quantum alia quidem aliam angustiorem possumus intelligere longitudinem quando vero eandem longitudinem secundum equalitatem observantes scindimus intellectibus latitudinem et usque ad quiddam eandem facimus minorem quidem et minorem latitudinem fieri intelligemus ex quo autem semel attingemus privare latitudine longitudinem non amplius nec longitudinem ymaginamur sed interimitur et longitudinis intellectus
Universaliter quoque omne quod intelligitur secundum duos primos intelligitur modos aut enim secundum incidentiam manifestam aut secundum transmutationem que fit a manifestis et ipsam tripliciter aut enim secundum similitudinem aut secundum compositionem aut secundum proportionem Sed secundum quidem incidentiam manifestam intelligitur album et nigrum et dulce et amarum secundum autem a manifestis transmutationem secundum similitudinem quidem intelligitur sicuti ab ymagine Socratis ipse Socrates secundum compositionem vero sicut ab equo et homine yppocentaurus equina enim et humana miscentes membra ymaginati sumus neque hominem neque equum sed ex utrisque compositum yppocentaurum Secundum proportionem rursum intelligitur quid duobus modis quandoque quidem augmentative quandoque autem diminutive ut a communibus hominibus qui nunc sunt augmentative quidem intelleximus ciclopem qui non assimilabatur viro triticum comedenti sed monti nemoroso diminutive autem pigmeum hominem qui non cecidit apud nos casualiter
Tot igitur intellectuum existentibus modis si vero intelligitur sine latitudine longitudo ex necessitate oportet aut secundum incidentiam manifestam intelligi aut secundum a manifestis transmutationem Sed secundum incidentiam quidem manifestam non utique intelligitur nullam enim invenimus longitudinem sine latitudine Relinquitur igitur secundum transitionem a manifestis dicere ipsum intelligi quod rursum maxime impossibilium est Si enim sic intellectam fuerit aut omnino secundum similitudinem aut secundum compositionem aut secundum proportionem secundum nullum autem ipsorum modorum in intellectu pervenire potest sicut ostendemus nec intelligetur aliqua longitudo sine latitudine
Mox igitur secundum similitudinem quidem impossibilium est intelligere sine latitudine longitudinem quandam Non enim habemus in sensibilibus sine latitudine longitudinem ut aliquam similem intelligamus Eidem quod enim est alicui simile noto est penitus simile ignoto autem non est possibile simile invenire Igitur quia non habemus manifeste intercidentem nobis sine latitudine longitudinem nec simile aliquid intelligere possumus Nec etiam secundum compositionem possibile est procedere geometras ad intellectum ipsius dicant enim nobis aliqua que ex incidentia manifeste noscuntur cum quibus componentes intelligemus sine latitudine longitudinem sicut prius in homine et equo facientes ymaginabamur yppocentaurum Restat igitur eos refugere in modum intellectus qui est secundum proportionale incrementum vel detrimentum quod rursum ineptum consideratur Que enim secundum proportionem intelliguntur habent aliquid commune a quibus intelliguntur veluti a communi magnitudine hominum augmentative quidem intelleximus Ciclopem diminutive autem pigmeum ut sit aliquid comune secundum proportionem hiis que intelliguntur ad ea a quibus intelliguntur Nichil autem habemus commune longitudinis que sine latitudine quoque et cum longitudine intelligatur ut ab illo moti intelligamus longitudinem que sine latitudine est Non habentes autem aliquid commune ipsorum nec secundum proportionem facere poterimus longitudinis sine latitudine intellectum unde si unumquodque eorum que intelliguntur secundum expositos intelligitur modos ostensum est autem secundum nullum eorum est intelligibilis sine latitudine longitudo non intelligibilis est ergo sine latitudine longitudo
Sed ad tam manifestas redargutiones geometre viriliter agentes conantur secundum possibilitatem dicere quia secundum intensionem intelligitur sine latitudine longitudo summentes qualemcumque longitudinem cum aliqua latitudine dicunt quod diminuimus secundum intensionem hanc latitudinem semper et in magis angustum extendimus deinde quod secundum intensionem intelligitur dicimus longitudinem sine latitudine esse si enim latitudo secundum intensionem in angustum reducta inminuetur veniet aliquando et in longitudinem sine latitudine intellectu ad hoc finiente
Sed tamen ostensum est quia totalis privatio latitudinis destructio est etiam longitudinis Deinde id quod secundum intensionem alicuius intelligitur non est aliud a prius intelligere sed idem ipsum intensum Cum igitur ab eo quod habet aliquam latitudinem secundum intensionem angusti velimus intelligere aliquid longitudinem quidem penitus et omnino sine latitudine non intelligemus nam diversi generis est angusta autem quandam accipiemus latitudinem ut desinentiam intellectus in minime minimam fieri latitudine latitudinem tamen post hoc autem fiet emissio intellectus in rem alterius generis et que non longitudo erit nec latitudo
Si vero possibile est longitudinem quandam intelligentes cum aliqua latitudine privatione latitudinis summere longitudinem continget aliquando secundum similem modum et carnem cum vulnerabili proprietate intelligentes privatione huius vulnerabilis proprietatis intelligere invulnerabilem et inpassibilem carnem possibile autem erit et corpus intelligentes cum solidi proprietate privatione solidi summere quid non solidum corpus quod penitus est impossibile et preter communem hominum opinionem quod enim invulnerabile intelligitur nobis non amplius caro est quia cum vulnerabili proprietate caro intelligebatur ut caro et quod non est solidum corpus non amplius intelligitur corpus cum solida enim proprietate corpus intelligebatur quod est corpus Unde et que intelligitur sine latitudine longitudo non erit utique longitudo longitudo enim cum eo quod habet aliquam latitudinem sicut longitudo intelligitur
Sed quamvis varie constructum sit rei non intelligibile et geometre in non modica pertransitione existent Aristotiles tamen dicit non esse non intelligibilem longitudinem que ab ipsis sine latitudine dicitur sed posse sine omni ambiguitate venire nobis ad intellectum Constituit autem rationem in quodam manifestissimo exemplo et plano Longitudinem quidem parietis ait accipimus non conferentes latitudini eius propter quod inerit longitudinem dictam a geometris sine aliqua latitudine intelligere
Ad hoc dicendum est quia visus incertorum sunt apparentia errando vel forte sophisticando nobis dicit Quando enim parietis longitudinem sine latitudine intelligimus non sine omni latitudine intelligimus ipsam sed sine latitudine que in pariete est Unde contingit annexa parietis longitudine alicui latitudini qualemcumque intellectum ipsius facere quare longitudo accipitur nunc non sine omni latitudine quemadmodum volunt mathematici sed sine quadam hac latitudine Propositum autem erat Aristotili ostendere non quod alicuius latitudinis expers est quod secundum geometras dicitur longitudo sed quia omni privatur latitudine quod non demonstravit Hec quidem igitur de hiis
Quoniam autem geometre et terminum superficiei dicunt esse linea que longitudo sine latitudine est age communibus de lineis simul et superficiebus queramus sic enim facile tractabilis erit et que contra corpus est ratio Si enim linea terminus est superficiei longitudo sine latitudine existens manifestum est quia quando superficies superficiei apponitur aut paralelle fient linee aut ambe una Et si ambe quidem linee una fient quia linea terminus est superficiei superficies autem terminus corporis duabus quidem lineis una simul factis fient et due superficies una superficies duabus autem lineis simul una factis ex necessitate duo corpora unum corpus duobus autem corporibus uno factis appositio non erit appositio sed commixtio quod est impossibile In quibusdam enim corporibus potest appositio commixtio fieri sicut aque et eius similium in aliquibus autem nequaquam et enim lapis appositus lapidi et ferrum ferro et adamas adamanti secundum lineam non miscentur Quare numquam due linee fient una
Et aliter si commixtio erit duarum linearum in unam et duorum conglutinatio corporum oporteret separationem eorum non secundum eosdem terminos fieri sed secundum alias et alias partes corporibus eisdem divulsis ut etiam corruptionem accidere Non autem videtur hoc fieri sed termini corporum et ante appositionem et post separationem tales sunt quales et in appositione existentes prius apparebant Non ergo due linee una fient
Necnon si due linee una fient oportebunt que apponuntur sibi invicem corpora una extremitate minora fieri facte sunt et enim due una que unum oportet terminum quoque et extremitatem habere Non autem que apponuntur sibi invicem corpora extremitate una fiunt minora quare nec due linee fient una
Si autem fient due linee paralelle secundum appositionem duorum corporum quod ex duabus lineis fit maius erit quam id quod ex linea una si autem quod ex duabus lineis fit maius est quam ex linea una habebit utique utraque ipsarum latitudinem que cum altera maius facit spatium et ita non est linea sine latitudine longitudo Duorum igitur alterum vel oportet destruere manifesta vel permanentibus ipsis despicere geometrorum opinionem per quam opinantur lineam longitudinem sine latitudine esse
Et hec quidem igitur principaliter dicta sint nobis contra geometrie principia transgredientes autem doceamus quia secundum eorum suppositiones non est possibile disputationem procedere Placet siquidem eis rectam lineam sicut et superius dicebamus conversam omnibus suis partibus circulos scribere cui theoremati potentissimo existenti repugnans est lineam longitudinem sine latitudine esse
Queramus autem secundum hunc modum si enim secundum ipsos omnis pars linee habet punctum punctum autem conversum circulum scribit oportebit secundum ipsos quando recta linea conversa et omnibus partibus eius circulos scribit mensurat spatium plani quod est a centro usque ad extremam circumferentiam etiam tunc oportebit aut continuos esse descriptos circulos aut distantes ab invicem Sed si distant ab invicem sequetur partem quandam esse plani non circulariter descriptam et partem recte in hac quidem deductam distantia non autem describentem circulos quod est inconveniens Aut enim non habet secundum hanc partem punctum recta linea aut habens non describit circulum quorum utrumque preter geometricam rationem est et omnem enim partem linee punctum habere dicunt et omne punctum conversum circulum scribere
Si autem continuos sibi invicem inesse opinantur circulos aut ita sunt continui ut eundem occupent locum aut secundum alium et alium ordinantur nullo puncto cadente in medio omne enim punctum quod secundum intellectum in medio cadit debet eundem circulum describere Et si eundem quidem omnes optinebunt locum unus fiet circulus et propter hoc minimo circulo et iuxta centrum existenti maior et exterior et omnium comprehensivus existens equalis erit si enim exterior quidem circulus et qui in ipsa periferia est maiorem tenet distantiam et qui interior est et in ipso centro modicam distantiam continet omnes autem circuli eundum occupant locum qui maiorem habent distantiam habent minimam fiet equalis quod est non demonstrabile Non ergo sic sunt continui circuli ut eundem occupent locum
Si autem equedistantes sunt ut non addat in medio aliquod inidivisibile punctum implebunt que a centro est usque ad circumferentiam latitudinem Si autem implebunt occupabunt aliquam latitudinem Erant autem hii linee Ergo linee habent aliquam latitudinem et non sine latitudine existunt
Ab eadem autem potentia moti similem prius date componimus argumentationem Dicunt enim quod recta linea que circulum scribit per se ipsam ipsum scribit interrogantes ipsos dicimus Si recta linea que circulum scribit per se ipsam apta nata est describere circulum linea non erit sine latitudine longitudo sed tamen scribens circulum recta linea per se ipsam circulum scribit sicut illi dicunt non est ergo sicut nos hoc consequens existens illis docebimus linea sine latitudine longitudo Quando enim linea a centro ducta vertitur et per se ipsam describit circulum tunc aut in omnibus partibus latitudinis que est inter periferiam ducitur aut non per omnes sed per quasdam Et si per quasdam quidem fertur non describit circulum in quibusdam quidem partibus ducta in quibusdam autem non Si autem in omnibus fertur totam mensurabit latitudinem periferie latitudinem autem commensurans latitudinem habebit quod enim est latitudinis commensurativum debet habere latitudinem qua mensurat Ergo recta linea que describit circulum totam mensurat latitudinem et non est linea sine latitudine longitudo
Idem autem certius ostendetur et quando dicunt geometre lateralem lineam quadrati inferius latam paralellas lineas et planum mensurare Si enim linea lateralis quadrati longitudo sine latitudine est deducta non mensurabit paralellarum linearum planum quadrati per se quod enim mensurativum latitudinis est latitudinem debet habere Si autem mensurat omnino latitudinem habet Quare aut rursum hoc theorema falsum est apud geometras aut nulla potest intelligi sine latitudine longitudo
Cilindrum autem dicunt secundum rectam lineam tangere planum et revolutum positione particularium aliarum et aliarum rectarum commensurare planum Sed si per rectitudinem tangit planum et revolutus positione particularium aliarum et aliarum rectarum mensurat planum omnino et planum consistit ex rectis et superficies cilindri rursum ex rectis plena est Unde cum habeat latitudinem et planum et superficies cilindri similiter et latitudinis effectivum oporteat et ipsum latitudinem habere manifestum ergo quod et recte linee completive latitudinis existentes ex necessitate latitudinem habent quare non est sine latitudine longitudo propter hoc autem nec linea
Si autem et concedamus lineam longitudinem sine latitudine esse consequentia hiis erunt magis dubitabilia sicut enim punctum effluens facit lineam ita et linea effluens secundum ipsos superficiem facit que est ut dicunt terminus corporis duas habens dimensiones longitudinem et latitudinem Si enim superficies terminus corporis est et corpus omnino terminatum erit et si hoc quando duo corpora sibi invicem apponuntur tunc aut termini terminos aut terminata tangent terminata sicut in amphora si intelligamus terminum quidem testam que exterius est terminatum autem vinum quod in ea est Duabus enim amphoris appositis sibi invicem aut testa tanget testam aut vinum vinum aut et testa tanget testam et vinum vinum Et si termini quidem terminos tangent terminata non tangent se invicem hoc est corpora quod non est demonstrabile Si enim terminata quidem se tangent ad invicem scilicet corpora termini autem se non tangent erunt extra suos terminos corpora Si autem et termini terminos et terminata tangent terminata superaddentur dubitationes in quantum quidem igitur termini se invicem tangunt terminata non tangent se in quantum autem terminata erunt extra suos terminos corpora quia terminus quidem est superficies terminatum autem corpus
Terminus quoque aut est corpus aut incorporeus et si corpus quidem est falsum erit apud geometras sine profunditate superficiem esse Si enim corpus est habebit ex necessitate profunditatem omne enim corpus oportet profunditatem habere Deinde nec tanget aliquid sed totus erit infinite magnitudinis Si corpus vero est quia omne corpus terminum habet et ille terminus corpus existens habebit terminum et ille similiter et hoc in infinitum Si autem terminus incorporeus est quia incorporeum non potest aliuid tangere neque tangi nec termini tangent se hiis autem non tangentibus se nec terminata se tangent
Etiamsi concedamus lineam esse longitudinem sine latitudine ratio superficiei dubia est quibus dubiis existentibus licet non dicamus simul perimitur et solidum corpus cum ex hiis compositum sit
Consideremus autem et sic si enim corpus est sicut aiunt geometre quod tres habet dimensiones longitudinem latitudinem et profunditatem aut separabile est ab hiis corpus ut aliud quidem sit corpus aliud autem longitudo corporis latitudo quoque et profunditas aut collectio eorum est corpus Sed separatum quidem esse corpus ab hiis non est probabile ubi enim neque longitudo est neque latitudo neque profunditas ibi non est possibile intelligere corpus si autem collectio ipsorum intelligitur esse corpus et aliud preter ipsa nichil existit quia unumquodque eorum incorporeum est et communis incorporeorum coniunctio fiet incorporea Quemadmodum enim compositio punctorum et compositio linearum incorporeorum natura existentium non facit firmum et solidum corpus ita et latitudinis et longitudinis adhuc etiam et profunditatis convenientia incorporea existens non utique faciet firmum et solidum corpus Si autem neque sine ipsis est corpus neque ipsa est non intelligibile quantum a geometris fit corpus
Ad hec si longitudinis et latitudinis et profunditatis coniunctio facit corpus aut ante coniunctionem unumquoque ipsorum intelligitur continens in se ipso corporalitatem et quasi corporeas rationes aut post eorum convenientiam constitutum est corpus Et si unumquodque quidem ipsorum ante convenientiam intelligitur in se continens corporalitatem erit ex tunc unumquodque ipsorum corpus et non post coniunctionem eorum hoc fiet Deinde quia corpus non longitudo sola est neque latitudo per se semotim neque profunditas secundum circumscriptionem sed simul hec tria longitudo et latitudo et profunditas horum autem unumquodque continebat corporalitatem unumquoque eorum habebit tria et longitudo non solum erit longitudo sed etiam latitudo et profunditas et latitudo non solum erit latitudo sed etiam longitudo et profunditas et profunditas similiter erit et latitudo et longitudo Quod penitus est irrationabilissimum
Si autem convenientibus ipsis tunc intelligitur constitutio corporis aut convenientibus hiis permanet que a principio est natura longitudinis ut longitudinis latitudinis autem ut latitudinis profunditatis autem ut profunditatis aut transmutata est in corporalitatem Et si permanet quidem que a principio est natura eorum quia incorporea est nec differens faciet corpus sed etiam post coniunctionem incorporea permanent que secundum naturam sunt incorporea Si autem convenientia mutantur in corporalitatem quia id quod suscipit mutationem statim est corpus unumquodque ipsorum et ante in eodem coniunctionem erit corpus sic quoque et incorporeum fiet corpus Quemadmodum enim corpus transmutando se aliam quidem pro alia qualitatem habet permanet autem non minus corpus veluti album ut nigrum fiat et dulce ut amarum et vinum ut acetum et plumbum ut gersa vel cerusa et es ut rubigo aliam quidem pro alia suscipit qualitatem non excedunt autem quin corpora sint sed etiam nigrum quando ex albo factum est nigrum et amarum quando ex dulci factum est amarum et acetum quando ex vino factum est acetum permanent corpora sic et ipsa si transmutantur enim in corpora alia quidem pro aliis erunt corpora corpora autem non minus non enim propria natura excedent Si igitur neque ante convenientiam ipsorum est intelligere corpus neque post preter hec autem non est aliter intelligere nichil est corpus Ad hec autem si nichil est longitudo neque latitudo neque profunditas nec id quod secundum participationem horum intelligitur erit corpus non autem est longitudo neque latitudo neque profunditas sicut per anteriora confabulati sumus nec quod secundum participationem ipsorum intelligitur erit corpus
Geometrie quoque principia sic contingunt sine existentia esse hiis autem interemptis nec aliud qud geometricum theorema consistere potest Qualecumque utique erit hoc oportet linealiter demonstrari ostendimus autem quia nichil est generalis linea cui sequitur nec in specie aliquam esse sive rectam quis hanc supponat sive obliquam sive aliter quodammodo se habentem Unde sufficeret quidem fortassis in hiis contra geometras contradictionem determinare tamen amplius decertantes docere temptabimus quia si a geometrie principiis desistemus non poterunt geometre nec demonstrare nec statuere theorema Etiam preter hec et contra inferiora eorum prinicipia non pauca possibile dicere veluti cum dicunt rectam lineam esse que equaliter suis partibus constat vel extensionem ab uno puncto ad aliud
Ut enim alia dimittamus illud quidem manifestum est quia non existente linea generali nec recta linea utique erit quemadmodum enim non existente animali nec homo est et homine non existente nec Socrates est ita et linea generali destructa simul destruitur et superficialis linea recta Deinde et equale dicitur dupliciter secundum unum quidem modum id quod equalis magnitudinis est et neque superat illi cui dicitur equale neque superatur ab illo secundum quod et cubitale lignum equale dicimus esse cubitali secundum alium autem quod habet equaliter partes positas hoc est planum sic enim equale solum vocamus id est planum
Dupliciter igitur appellatio equali quando geometre rectam lineam describentes dicunt recta linea est que equaliter suis partibus posita aut secundum primam significationem accipiunt equale aut secundum secundam sed si secundum primam quidem omnino sunt insipientes nullum enim habet intellectum rectam lineam esse que equalis magnitudinis suis partibus est et neque superat ipsas neque superatur ab ipsis Si autem secundum secundam per id quod queritur docebunt si vero quod quidem est recta ostendunt ex eo quod equaliter recte habet positas partes quod autem recte aliquid poni non est addiscere nisi prius intelligatur recta
Multo magis autem inconvenientes sunt et aliter diffinientes recta est que equaliter suis terminis convertitur vel sic recta est que circa suos terminos conversa omnibus suis partibus tangit planum Primo quidem igitur et huiusmodi assignationes cadunt in dubitationes datas prius a nobis deinde sicut et Epicurei dicunt vacui recta recta quidem est non convertitur autem propter id quod et ipsum vacuum neque totum neque secundum partem suscipit motum Ultima vero assignatio et in eum qui per se invicem est cadit modum qui maxime vitiosus est planum enim per rectam docent rectam autem per planum Rectam enim esse dicunt que omnes partes plani tanget planum autem per quod que ducitur recta omnibus suis partibus tangitur quare ut prius quidem rectam addiscamus planum oportet addiscere ut autem hoc necessarium prescire rectam quod est inconveniens Universaliter quoque qui per planum docet rectam nichil aliud facit quam per rectam rectam ostendere quia planum secundum eos multe recte sunt qualis enim de recta est ratio talis erit utique et de angulo
Rursum igitur quando describentes dicunt angulum esse duarum rectarum non alternatim positarum quod in contactu minimum est aut enim minimum dicunt indivisibile corpus aut quod secundum eos signum et punctum Sed indivisibile quidem corpus non utique dicent quoniam hoc quidem nec in duas partes dividi potest angulus autem secundum eos in infinitum dividitur Et aliter angulos hunc quidem maiorem dicunt esse hunc autem minorem minimi autem corporis nichil est minimum quia illud sed non hoc esset minimum Relinquitur igitur dicere punctum esse per eos quod et ipsum dubium est Si enim penitus et omnino sine distantia punctum est non dividetur angulus Nec etiam maior quis aut minor angulus erit in non habentibus enim aliquam distantiam non erit utique aliqua secundum magnitudinem differentia Aliter quoque si inter rectas cadit punctum determinat rectas determinans autem non erit sine distantia
Sed solent quidam ex eis angulum dicere primam distantiam que subcontractum est contra quos veritatis sermo est simplex aut enim indivisibilis est hec distantia aut divisibilis sed si indivisibilis quidem predicte dubitationes sequentur si autem divisibilis non erit prima existente enim priori alia invenietur prior propter placitam eis entium divisionem
Dimitto etiam dicere quia et alii artificiali verbositati repugnat angulorum huiusmodi intellectus Dividentes enim dicunt angulorum hunc quidem esse rectum hunc autem obtusum et obtusorum alium alio magis obtusiorem esse similiter et acuti Si enim angulum dicimus minimam sub contactu distantiam non salvabuntur angulorum huiusmodi differentie in quantum superant et superantur ab invicem Si enim non salvantur destruitur angulus non habens existentem mensuram qua cognoscitur
De recta quidem linea et angulo talia dicta sint contra eos determinantes autem circulum dicunt circulus est figura plana sub una linea contenta a qua omnes que a centro exeunt recte sibi invicem sunt equales vana locuti puncto enim et linea destructis nec circulus subintelligi potest Sed ne forte videamur sophistici quidam esse et totam contradictionis constructionem in solis consummere geometrie principiis nunc sicut prius promisimus transeuntes et post principia eorum theoremata quo consideremus
Quando igitur dicunt datam rectam in duo dividere aut eam que datur in tabula dicunt in duo dividere aut eam que ab ipsa intelligitur transitive Neque autem eam que in tabula datur in duo secare dicunt hec quidem igitur longitudinem et latitudinem sensibilem habere videtur que autem secundum eos linea recta longitudo est sine latitudine quare cum non sit secundum eos linea que in tabula est nec in duo dividetur sicut linea Nec etiam ea que ab ipsa intelligitur transitive Supponatur enim verbi gratia ex novem punctis consistens linea ab unaquaque quidem extremitatum quatuor et quatuor numeratis uno autem puncto ambas quartitates per medium capiente Igitur si tota linea dividetur in duo aut inter ipsum quintum punctum et alteram quartitatem inducetur quod dividit aut per ipsum quintum ut et ipsum in duo dividetur Quod igitur inter quintum punctum et alteram quartitatem feratur quod dividit irrationalium est fient enim inequales decisiones et hec quidem ex quatuor punctis constet hec vero ex quinque Ipsum autem dividere punctum multo irrationabilius est priori non enim indivisibile punctum relinquent quod a dividente dividitur
Eadem autem ratio est et quando dicunt circulum in equales partes dividere Si enim circulus in equales partes dividitur certe quia maxime medium habet centrum quod et ipsum est punctum aut hac decisione aut hac addetur aut et ipsum dividetur in duo sed quod hac quidem vel hac addetur inequalem facit divisionem quod autem et ipsum dividatur repugnans est ei quod indivisibile et sine parte est punctum
Quodque dividit lineam aut corpus est aut incorporeum neque autem corpus potest esse indivisibile enim quod et incorporeum et non incidens ei non utique dividet neque incorporeum hoc enim rursum si punctum est in eo quod indivisibile est et in indivisibile cadit numquam dividet linea rursum quia termino eius oportet dividere terminus autem eius est indivisibilis non dividit
Aliter quoque dividens terminus aut medius duorum punctorum cadens dividit lineam aut per medium fertur punctum Sed per medium quidem ferri punctum impossibilium est oportebit enim dividi punctum quod sicut prius dicebamus indivisibile est inter duo autem puncta ferri multo magis irrationabile est Primum quidem igitur non potest inter continuitatem medius cadere terminus deinde licet concedatur huiusmodi tamquam possibile oportet removere ea inter que ponitur si vero continua sunt ipsa autem sunt immobilia Ergo et de dividente dubia est ratio
Nec non licet concedamus eis abstractiones facere in sensibilibus huiusmodi lineis non poterunt nec sic prospere agere Aut enim a tota linea abstractio fit aut a parte et quod abstrahitur aut equale ab equali aut inequale ab inequali aut permutatim nullum autem horum ydoneum est sicut in rememoratione quod est contra naturales ostendimus non ergo possibile est geometris a linea aliquid abstrahere vel dividere


 CONTRA ARISMETICOS


Quoniam  quantitatis hec quidem est in continuis corporibus que quidem magnitudo vocatur circa quam est maxime geometria hec autem est in discretis in qua numerus consistit circa quem arismetica fit nunc a geometricis quoque principiis et theorematibus transeuntes et ea que de numero sunt consideremus hoc enim interempto nec que circa ipsum consistit erit ars
Universaliter quidem igitur mathematici  Pithagorici magnam attribuunt potentiam numeris tamquam totius natura secundum ipsos disposita existente unde et semper clamabunt quod numero quoque omnia assimilantur iurantes non solum per numerum sed etiam per ostendentem eis ipsum Pithagoram tamquam deum propter potentiam que in arismetica est dicentes non per eum qui tradidit anime nostre quaternitatem fontem semper effluentis nature radicem habentem quaternitas autem appellabatur ab eis qui ex primis numeris compositus est quaternarius numerus Unum enim et duo et tria et quatuor decem fiunt qui est perfectissimus numerus quia pervenientes in eum rursum redimus ad unitatem et deinceps facimus numerationes Fontem autem semper effluentis nature dixerunt ipsum propter id quod secundum eos ratio totius constitutionis in eo posita est sufficiet enim horum ad exemplum rememorari
Unitas quidem igitur principium quoddam subsistit effectiva aliorum numerorum constitutionis dualitas autem est longitudinis effectiva Quemadmodum enim in geometrie principiis ostendimus primo quid est punctum deinde post ipsum lineam longitudinem sine latitudine existentem secundum eundem modum et in presenti unitas quidem puncti continet rationem dualitas autem linee atque longitudinis trinitas autem superficiei quoque ac latitudinis Addita enim longitudini latitudo superficies intelligitur sed si quis superapponat trinitati quartam unitatem hoc est quartum signum faciet piramidem solidam figuram et corpus et enim longitudinem habet et latitudinem et profunditatem quare in quarto numero ratio corporis continetur Necnon et anime quemadmodum enim totum mundum dicunt secundum armoniam dispositum esse ita et animal secundum armoniam animatum esse Videtur autem perfecta armonia in tribus consonantiis summere consisistentiam in ea que diatessaron et in ea que diapente et in ea que diapason Que quidem est diatessaron posita est in epitrita ratione que quidem diapente in emiolio que vero diapason in duplici ratione Epitritus autem numerus dicitur qui ex toto quodam numero consistit et ex tertia parte illius sicut se habent octo ad sex et enim ipsum sex continent et tertiam eius scilicet duo Emiolius autem vocatur quando continet numerus numerum et medietatem illius sicut se habent novem ad sex consistunt autem a sex et medietatem ipsius scilicet tribus Dupplex autem appellatur qui duobus numeris est equalis sicut se habet quatuor ad duo bis enim continet ipsum
Sed hiis enim sic se habentibus et secundum principalem suppositionem quatuor existentibus numeris uno quoque et duobus et tribus et quatuor quibus dicebamus et anime ydeam contineri secundum armonicam rationem quatuor quidem duorum et duo unius sunt duplum in quibus scilicet quatuor posita erat diapason consonantia tria autem duorum sunt emiolius Nam in hiis duo et eius medietas continetur unde ipsis diapente consonantia comperit Quatuor autem trium epitritus supposita autem et in hiis erat diatessarum consonantia Merito ergo quaternarius numerus a Pithagoricis dicitur fons semper effluentis nature
Sed quia multam quidem potentiam attribuerunt numeris ex hiis manifestum que magis exemplabiliter dicta sunt plurimus enim apud eos est sermo quem dimittentes nunc propter prolixitatem incipiamus contradictionis initia rationum ab unitate facientes que prinicipium omnis numeri est qua interempta nec numerus est
Unius igitur intellectum describens nobis magis Pithagorice Plato dicit unum est quod nichil preter dicitur unum vel unum est cuius participatione unumquodque unum et multa dicitur Planta enim et animal et lapis appellatur quidem unum non autem est secundum propriam rationem unum sed in participatione unius intelligitur ipso nichil horum existente Neque enim planta neque animal neque lapis neque aliud quid eorum que numerantur quod neque unum est Si enim planta aut animal unum est dicitur autem et planta una et animal et alia innumerabilia non ergo eorum que numerantur est unum quod autem huius participatione unum quidem unumquodque per se multa vero secundum collectionem unumquodque ac plura fiunt huiusmodi multitudo Non est de natura plurium veluti plantarum animalium lapidum secundum participationem illius hec dicuntur plura ipsum autem non est in hiis
Sed ita quidem igitur unius ydea intelligitur a Platonicis ad hec autem nos dicimus Aut diversa est a particularibus unius forma aut intelligitur cum hiis que participant ea Sed secundum se quidem preter particulariter numerata non intelligitur unum subiectum Relinquitur igitur in hiis que participant ipso intelligi quod rursum dubitabilium est Lignum enim quod numeratur si participatione unitatis est unum quod non est lignum non dicetur unum dicitur autem sicut superius ostensum est non ergo est unitas cuius participatione unumquodque numeratorum particularium unitas appellatur
Deinde quod in pluribus participat plura est et non unum que autem numerantur plurima quoque et infinita sunt non ergo participatione unitatis unumquodque eorum que numerantur unum est quemadmodum igitur generalis homo quem quidam intelligunt animal rationale mortale neque Socrates est neque Plato quia nullus alius diceretur homo neque per se subsistit neque cum Platone et Socrate quia videretur utique sicut homo ita et unum neque cum aliis que particulariter numerantur neque secundum se intelligatur confestim non intelligibile est Eadem autem dicendum et in duobus aut tribus et universaliter in omni numero ut non prolongemus sermonem
Inest autem et sic interrogare Unius forma cuius participatione aliquid unum dicitur aut est una aut sunt unius plures forme Sed si una quidem est non in pluribus participat A enim lucidioris causa doctrine habente totam unius formam B non participans ea non amplius erit unum Nec etiam multarum partium est et plura sicut que particpant ea primum quidem igitur erit unumquodque non unius forma participans sed partis eius deinde et unitas indivisibilis et impartibilis intelligebatur secundum eos Si autem plures sunt forme unius unumquodque numeratorum que ponuntur secundum unum aut unius aut duorum secundum unum utrumque participat aliqua communi forma aut non participat Et si non participat quidem oportebit et omnia sine participationis forma secundum unum ordinari quod nolunt Si autem participat que a principio colligetur dubietas quomodo enim una scilicet forma duo participabunt
Hec quidem igitur de unitate qua interempta omnis interimitur numerus tamen insuper ratiocinamur et ea que sunt de dualitate Dubia enim et ipsa consistit secundum unitatum coniunctionem quemadmodum et Plato per rationem que est de anima dubitavit Apposita enim unitate alteri unitati aut augmentatur aliquid per appositionem aut dimininuitur aut neque augetur quid neque diminuitur Sed si neque augetur quid neque diminuitur non erit secundum appositionem unius unitatis alteri dualitas Si autem diminuitur aliquid secundum appositionem diminutio erit unius et unius et non fiet dualitas Si autem additur aliquid duo non fient duo sed quatuor superveniens enim et dualitas et unitas et alia unitas quaternarium numerum constituunt Nichil ergo est dualitas Eadem utique fiet questio et in omni numero quare nichil est secundum hoc numerus
Necnon sed quia secundum additionem unitatis et secundum abstractionem numerus intelligitur manifestum est quod si unumquodque ipsorum ostendemus impossibile destruetur et numerorum substantia Dicamus autem prius de abstractione utentes exemplativa eterna
Que quidem a supposita decade abstrahitur unitas aut a tota decade aut a restante novenitate abstrahitur neque autem a tota sicut ostendemus neque a novenitate sicut docebimus non ergo abstrahitur aliquid a supposita decade Si enim a tota ipsa abstrahitur unitas aut decas diversa est a particularibus unitatibus aut aggregatio ipsarum decas appellatur Sed alia quidem a particularibus unitatibus non est decas et enim destructis illis nec erit decas et decade destructa similiter unitates non amplius erunt Sed si eadem unitatibus decas est hoc est si particulares unitates sunt decades manifestum est quod si a decade unitatis abstractio fit ab unaquaque unitate abstrahetur particulares enim unitates erant decas et ita non amplius erit unitatis ablatio sed decadis
Nec etiam a restante novenitate abstractio eius fit quomodo enim emplius post abtractionem eius integra erit novenitas Sed si neque a tota decade abstrahitur unitas neque a restante novenitate nullus ergo numerus secundum abstractionem consistit
Aliter etiam si a novenitate abstrahitur unitas aut a tota abstrahitur aut ab ultima eius unitate Et si a tota quidem novenitate abstrahitur unitas erit ablatio novenitatis quod enim abstrahitur ab unaquaque unitate particularium unitatum novem existentium novenitatis numerum componit Si autem ab ultima unitate fiunt que sunt abstractionis primum quidem et ultima unitas indivisibilis existens ostendetur divisibilis esse quod est inconveniens deinde si ab ultima unitate abstrahitur unitas non poterit amplius novenitas integra permanere
Et aliter si a decade fit unitatis abstractio aut ab existente fit decadis abstractio aut a non existente neque autem ab existente fiet utique in quantum enim tempus permanet decas nichil ab ea abstrahi potest tamquam a decade quia non amplius erit decas neque a non existente a non existente enim nec abstrahi aliquid potest Et preter esse et non esse nichil est intelligere non ergo abstrahitur aliquid a decade
Sed quia impossibile est secundum abstractionem aliquem numerum intelligere ex hiis ostensum est quod autem nec secundum additionem facilius est ostendere per similiter habentes dubitationes Rursum quoque unitate addita decadi aut toti decadi dicendum est fieri additionem aut ultime parti decadis Sed si toti quidem decadi additur unitas quia tota decas cum omnibus particularibus unitatibus intelligitur oportebit unitatis additionem factam omnibus particularibus unitatibus decadis esse additionem quod est inconveniens Sequetur enim unitatis additioni decadem viginti fieri quo impossibilium est Non ergo toti decadi unitatem addi dicendum est
Nec etiam ultime parti decadis quia non augebitur decas propter non esse unius partis incrementum mox et totius decadis incrementum Et universaliter quoque in omnibus aut permanenti decadi additur unitas aut non permanenti Neque autem permanenti augetur umquam quia non amplius permanet decas neque non permanenti ab initio enim non permaneni nec additio potest fieri
Sed si numerus quidem secundum additionem sicut dixi et secundum abstractionem subsistens intelligitur ostendimus autem quia neutrum horum est dicendum est ergo non esse numerum
Unde tot et ad geometras et arithmeticos dubitative transeuntes ab alio principio contra musicos contradictionem faciemus

CONTRA MUSICOS

Musica dicitur tripliciter secundum unum quidem modum scientia quedam circa melodias et sonos et rithmos et similia secundum quem et Aristoxenum Spinthari musicum dicimus esse secundum alium autem experientia que est circa instrumenta sicut eos qui fistulis et psalteriis utuntur musicos appellamus cantatrices autem musicas Sed proprie secundum ipsa significata dicitur a pluribus musica abusive autem quandoque eodem nomine appellare solemus et in aliqua re perfectionem Sic enim musicatum aliquod opus dicimus licet picturative sit pars et musicum esse pictorem qui in ea perfectus est
Sed cum tot modis intelligatur musica propositum est nobis nunc facere contradictionem non contra aliam quam contra eam que secundum primam intelligitur significationem Hec enim ab aliis magis videtur esse perfecta Contradictionis autem species duplex est Qui quidem enim magis dogmatici conati sunt docere quod musica non est doctrina necessaria ad felicitatem sed nocitiva magis et hoc ostendunt ex hiis que detrahunt musicorum sermonibus sicut in subsequentibus nituntur construere alii vero desistentes ab omni huiusmodi contradictione in removendis principalibus suppositionibus musicorum opinantur magis opposito modo et totam destruere musicam Unde ne nos etiam videamus aliquid doctrine dimittere utriusque dogmatis ac rei figuram tractemus compendiose neque ab extrahentibus incidamus in prolixas ambagines neque in magis necessariis deficiamus ad expositionem urgentium sed mediam et moderatam secundum posse faciamus doctrinam Ordine autem incipiamus ea que pro musica consueta sunt a pluribus dici
Dicunt enim si philosophiam acceptamus honestam facientem vitam humanam et anima vitia corrigentem multo magis musicam acceptamus quia non violentius imperat nobis sed cum delectabili quadam persuasione eosdem operatur effectus quos et philosofia
Pithagoras enim iuvenes ab ebrietate debachatos videns aliquando ut nichil a furiosis differre iussit sibilatorem qui cum eis convescebatur vel commesebat sonare eis sonum spondeum quo faciente mandatum ita subito ad sobrietatem mutati fuerunt tamquam a principio sobrii essent
Grecie quoque duces et in fortitudine nominati Spartienses musica semper eorum exercitum conducente pugnabant Et qui Solonis utuntur monitionibus ad fistulam et liram ordinabantur facientes motum armarum
Etiam sicut modificat quidem insipientes musica in fortitudinem autem invocat timidos ita et consolatur adustos ab ira Videmus autem apud poetam quod Achilles contra Grecos iratus invenitur a nuntiis missis ad eum delectans animum cithara tamquam manifeste cognoscens negotium musicum maxime posse opprimere circa eum dispositionem
Necnon per consuetudinem erat heroys si aliquando discedebant a propriis et longa itinera faciebant tamquam fidelissimos custodes et correctores uxorum eorum relinquebant musicos Clitemnistre quidem aderat cantor cui multa precipiebat Agamemnon de honestate uxoris Sed Egistus malitiosus existens confestim cantorem ipsum ducens in insulam non habitatam dimisit ab avibus lacerandum deinde non custoditam inveniens Clitemnistram corrupit inducendo ipsam ut imponeret se dominio Agamemnonis
Qui vero in philosofia maximum valuerunt sicut et Plato sapientem similem esse dicunt musico animam temperatam habentem secundum quod etiam Socrates quamvis in profunda iam senectute fuisset non verecundabatur ad Lamponem citharedum accedere et ad eum qui super hoc ipsum opprobriatus est dicere melius est tarde scire quam nescire Non oportet autem dicunt a conterenda seu frangenda musica que nunc est antique detrahere cum etiam Athenienses nimiam provisionem temperantie facientes et honorabilitatem musice apprehendentes tamquam maxime necessariam doctrinam filiis tradiderunt Et huius testis antique comedie poeta dicens prius enim oportet in pueritia ad domos citharedorum accedere unde si lascivis quibusdam cantilenis nunc et muliebribus rithmis effeminat animum musica nichil hoc ad antiquam et virilem musicam
Si enim poetica vite utilis est hanc autem videtur musica decorate dividens et attribuens cantum utilis erit utique musica
Porro poete compositores melodiarum dicuntur et Homeri metra antiquitus canebantur ad liram Similiter autem et tragicorum cantus naturalem quandam continent rationem quales sunt qui sic dicuntur terra maxima et Iovis ether hic quidem hominum et deorum genitor hec autem humidos rores suscipiens parit homines parit cibum genera bestiarum propter quod non iniuste mater omnium extimatur
Universaliter autem non solum gaudentium est auditus sed in ymnis etiam et conviviis et sacrificiis deorum musica est propter hoc autem et ad zelum bonorum animum infert Sed etiam tristium est consolatio unde et lugentibus tibicines sibilant ut tristitiam eorum allevant
Dicunt etiam ipsam esse utilem et secundum hoc in quantum qui expertus est musicam magis quam ydiote a musicis sonoritatibus delectatur et in quantum non est fieri bonos nisi prius docti fuerint a musicis et in eo quod eadem elementa sunt scientie musice et secundum philosophiam rerum et in eo quod secundum armoniam est dispositus mundus sicut Pithagorici dicunt Et ideo indigemus musicorum theorematum ad totius cognitionem Hec quidem pro musica dicta sint
Dicitur autem ad hec primum quidem quia non est ex prompto datum has quidem melodiarum natura esse excitativas animi has vero depressivas Secundum enim opinionem nostram huiusmodi fit Quemadmodum enim tonitrui sonus sicut dicunt Epicuri non alicuius dei apparitionem significat sed ydiotis et timentibus demones talis esse opinatur cum etiam et aliis similiter corporibus ad invicem repercussis perficiatur sonus sicut in molendino circumvoluto aut manibus complaudentibus secundum eundem modum melodiarum que secundum musicam sunt non quidem hee natura sunt tales hee vero tales sed sicut a nobis extimantur Idem enim sonus equorum quidem excitativus est hominum vero ipsum audientium in theatris nequaquam Et equorum non est fortassis excitativus sed perturbativus
Deinde licet sint tales musice melodie non propter ea et musica vite utilis est Non enim quia potentiam habet temperativam deprimit intellectum sed in quantum disgregativam propter quod et silentium agentibus quodam modo huiusmodi melodiis rursum mens tamquam non ab eis curata ad principalem reflectitur intellectum Sicut enim sompnus aut vinum non solvit tristitiam sed prolongat stuporem et dissolutionem atque oblivionem faciens ita et melodia non deprimit contristatum animum aut circa iram perturbatam mentem sed circumvenit
Pithagoras quoque primum quidem vanus fuit ebrios volens sobrios facere et non declinans ab hiis deinde et hoc modo corrigens fatetur sibilatores plus quid posse philosofis ad rectificationem morum
Spartienses autem oppugnare ad liram et fistulam paulo ante dicto argumento simile est et non propter hoc quod musica vite utilis sit Sicut enim qui honera deferunt vel remigant aut laboriosum quid opus agentes ad retrahendum intellectum eorum a tormento quod est in labore ita et fistulis aut tubis in bellis utentes non propter id quod sonus in se aliquid habeat mentis excitativum et quod virilis assumptionis sit causa hoc faciunt sed ab agonia et perturbatione extrahere se studentes nam quidam barbarorum tubantibus tubis et timpanis pulsantibus pugnant sed nichil horum ad fortitudinem infert
Dicendum est eadem etiam et de insaniente Achille cui cupidinoso et incontinenti existenti non est extra opinionem musicam studio esse
Quod autem heroes uxores eorum quibusdam cantoribus tamquam honestis custodibus deponebant sicut Agamemnon Clitemnistram Hec virorum narrantium fabulas sunt et statim se arguentium quomodo enim si de correctione vitiorum musica credebatur Clitemnistra quidem Agamemnonem in domo propria interfecit velut in presepio bovem Penelope autem in domibus Ulixis turbam luxuriosum procorum suscepit semper autem concupiscentiam eorum incendens et augens prelium peius et difficilius bello Troiano erexit viro
Et si qui circa Platonem musicam acceptaverunt dicendum est non ad felicitatem ipsam pertinere quia et alii non deficientes ab hiis in fidei dignitate sicuti que circa Epicurum sunt negaverunt hanc adipisci dicentes etiam totum contrarium cum ipsa sit non expediens sed occiosa amica vini et pecuniarum contemptrix
Insipientes quoque sunt et qui utilitatem que a poetica est complectentes ei ad felicitatem quia potest aliquis sicut contra grammaticos dicebamus inutilem docere poeticam non minus autem et illud ostendere quia musica quidem circa melodias consistens in sola delectatione innata est poetica vero circa intellectum existens coadiuvare quoque potest et temperare
Neque in eo quod musici magis delectantur quam ydiote a musicis sonoritatibus dicitur utique utilis musica Primum quidem igitur non est necessaria idiotis delectatio sicut in fame et siti ac frigore existentes a cibo vel potu aut calore deinde licet sint eorum que sunt necessaria possumus tamen sine experientia musice de hiis delectari Infantes enim modulatas fescenninas audientes soporantur et irrationalia animalium fistula et sirigga delectantur delfines quoque ut dicitur fistularum et melodiarum delectatione iuxta navigia natant quorum neutri experientiam musice videntur habere vel intellectum Et propter hoc quemadmodum sine pulmentorum confectionis experientia aut vini probationis delectamur pulmentum aut vinum gustantes ita et sine musica delectamur utique sonum musicum audientes hoc quidem quod artificialiter fit magis quam ydiote apprehendentes delectabilem autem passionem nichil amplius acquirentes quare non est appetibilis musica in quantum quod scientibus ipsam plurem delectationem habere contingit
Nec etiam preparat ad sapientiam animam econverso enim impedit et repugnat ad appetendum virtutem faciles ad intemperantiam et luxuriam preparans iuvenes quia sicut ait poeta qui excitatur in musica et delectatur in modulationibus hoc semper venatur occiosus quidem in domibus est in civitate vero et in amicis fit nullus sed evanescens abit quando aliquis dulce delectatione inferior est
Secundum eadem autem nec ab eisdem elementis moveri hanc quoque philosofiam inferendum est utilitatem que secundum ipsam sicut exinde manifestum est
Restat igitur in eo quod secundum armoniam mundus dispositus est vel utendis moralibus melodiis dicere ipsam ad felicitatem utile esse quorum ultimum quidem iam est eiectum tamquam non existens verum secundum vero armoniam mundum dispositum esse varie ostenditur falsum et quamvis sit verum nichil tale ad beatitudinem potest sicut nec armonia in instrumentis
Sed prima quidem species contra musicos contradictionis talis est secunda vero et que musice principia tangit magis laboriosam habet inquisitionem Veluti cum sit musica scientia quedam circa sonos modulatos et non modulatos rithmos et non rithmos si ostendemus quia omnino neque melodie subsistentes sunt neque rithmi de subsistentibus rebus existunt erimus ostendentes et sine subsistentia musicam esse
Dicamus autem primo de melodiis et eorum subsistentia paulo superius inchoantes Vox quidem est prout quis utique indubitanter assignat proprium sensibile auditus Sicut enim opus est solius visus apprehensivi esse colorum et proprium est solius olfatus odorifera et fetida apprehendere et iam gustus dulcia et amara sentire ita erit utique auditus proprium sensibile vox
Vox autem alia quidem acuta alia gravis transsumptive a sensibilibus que sunt circa tactum utraque harum appellationem summente Quemadmodum enim quod pungit et secat tactum homines appellaverunt acutum et quod frangit et opprimit grave eodem modo et vocum eam quidem que quasi secat auditum acutam que vero frangit gravem Et non est extraneum sicut enim fuscam qundam et nigram et albam vocem a sensibilibus que sunt ad visum vocavimus ita et ab hiis que sunt ad tactum usi sumus quibusdam metaforis
Quando enim vox profert equaliter et sub unum tensionem ut nullum regressum faciat sensus aut ad gravius aut acutius tunc huiusmodi vox sonus vocatur secundum quod et musici describentes dicunt Sonus est modulate vocis casus sub unam tensionem
Sonorum autem hii quidem sunt consonantes hii autem non consonantes et consonantes quidem qui non differunt ab invicem secundum acuitatem et gravitatem non consonantes autem qui non sic se habent
Consonantium sicuti et non consonantium alii quidem acuti alii autem graves vocantur et rursum non consonantium hii quidem discordes appellantur hii autem concordes et discordes quidem qui inequaliter et disgregatim auditum movent concordes autem qui equaliter et indivisibiliter
Manifestius autem erit utriusque generis idioma a qualitatibus que sunt ad gustum utentibus nobis transitione Quemadmodum enim gustabilium hec quidem talem habent commixtionem ut secundum unam speciem et leniter moveant sensum veluti ynomelle et idromelle hec autem non sic nec similiter sicuti oximelle unaqueque enim huiusmodi commixtionum propriam designat gustui qualitatem ita et sonorum discordes quidem sunt qui inequaliter et disgregatim auditum movent concordes autem qui magis equaliter
Sed differentia quidem sonorum talis quedam a musicis est describuntur autem ab hiis quedam dimensiones secundum quas et vox movetur aut in magis acutum ascendens aut in magis grave descendens qua de causa secundum proportionem dimensionum ipsarum alie quidem consonantes alie autem dissonantes appellantur et consonantes quidem quecumque a consonantibus sonis continentur dissonantes autem quecumque a dissonantibus
Consonantium autem dimensionum primam quidem et minimam musici diatessaron appellant maiorem autem post hanc diapente et diapente maiorem que est diapason Rursum quoque dissonantium dimensionum minima quidem et prima est apud eos que vocatur diesis secunda autem semitonium quod est a diesi duplum tertia tonus qui est semitonio duplex
Nec non quemadmodum omnis dimensio secundum musicam in sonis habet subsistentiam sic et omnis mos Hic autem est quiddam genus melodie Sicut enim humani mores hii quidem sunt austeri et graviores veluti antiquorum narrantur hii autem proni ad concupiscentias et ebrietates et ploratus et luctus ita et melodia quedam quidem honorabiles et liberales facit in anima motiones quedam autem humiles et ignobiles motus
Vocatur autem comuniter huiusmodi melodia a musicis mos ab eo quod effectiva est moris sicut et pallidus timor qui effectivus palloris est et austrini gravis auditus caliginosi capud gravantes pigri dissolutivi pro eorum effectivi Comunis autem huiusmodi melodie aliud quidem dicitur chroma id est color aliud armonia aliud autem diatonum quorum armonia quidem austeri cuiusdam moris et honorabilis preparativa quodam modo est chroma autem acutum quid et luctuosum est diatonum autem asperum et rusticanum
Sed etiam rursus armonica quidem molodia de hiis que melodizantur indivisibilis est diatonum autem et chroma magis proprias quasdam habent differentias duas quidem diatonum eam quoque que dicitur mollis diatonus et que sintonus tres autem chroma hec quidem igitur ipsius vocatur tonicum hec autem semitonium hec autem mollis
Sed ex hiis manifestum est quia omnis secundum melodias speculatio non in alio quodam subsistentiam habet nisi in sonis Et propter hoc destructis ipsis nichil erit musica Quomodo igitur dicet aliquis quod non sunt soni cum vox sit genus ipsorum Dicimus enim vocem sine essentia esse sicut in skepticis commemorationibus ex testimonio dogmaticorum ostendimus Cirinenses autem philosophi solas dicunt esse passsiones nichil autem aliud Unde et vox cum non sit passio sed passionis effectiva non est eorum que sunt Qui vero circa Democritum et Platonem omne sensibile destruentes destruunt et vocem sensibilem quandam rem visam esse
Et aliter si est vox aut est corpus aut incorporeum neque autem est corpus sicut Peripatetici per plura ostendunt neque incorporea sicut Stoici docent non ergo est vox
Sed sic aliter quis conabitur dicere quod si non est anima nec sensus est partes enim ipsius sunt Si autem sensus non sunt nec sensibilia sunt in sensu enim eorum subsistentia intelligitur Si vero non sensiblilia nec vox est species enim quedam sensibilium est Sed tamen nichil est anima sicut in commemorationibus eius ostendebamus non ergo est vox
Amplius si neque brevis ext vox neque longa sicut in hiis que contra grammaticos memoravimus de sillaba et dictione querentes non ergo est vox
Ad hec vox neque in effectu neque in subsistentia intelligitur sed in generatione et temporis extensione quod autem in generatione intelligitur fit nondum vero est sicut nec domus cum fit vel navis et alia quamplura esse dicuntur Igitur nichil est vox Et aliis quampluribus inest ad hoc sermonibus uti de quibus sicut diximus in Pirroniis rememorantes tractavimus Nunc autem voce non existente nec sonus est qui dicibatur vocis casus sub unam intensionem Sono autem non existente nec dimensio musica consistit nec simphonia nec melodia nec que ex hiis sunt genera Propter hoc autem nec musica scientia enim dicebatur modulatorum et non modulatorum Unde ab alio principio ostendendum est quia et si ab hiis desistemus propter argumentabilem rithmorum ambiguitatem si non existentia tamen est musica Si enim nichil est rithmus non scientia quedam erit de rithmo sed tamen nichil est rithmus sicut ostendimus nec aliqua scientia est de rithmo
Sicut enim pluries diximus rithmus est collectio ex pedibus pes autem quod constat ex abstractione et positione abstractio autem et positio in quantitate temporum consideratur quorum que quidem continebat ablatio tempora que autem positio quemadmodum enim ex elementis quidem sillabe ex sillabis autem dictiones componuntur ita ex temporibus quidem pedes ex pedibus autem rithmi fiunt ex illis constitutionem summentes Si autem ostendemus quia nichil est tempus habebimus simul ostensum quia nec pedes erunt propter hoc autem neque rithmi ex illis constitutionem habentes Cui sequetur nec scientiam quandam esse circa rithmos
Quomodo igitur Quia nichil est tempus iam ostendimus in Pirroniis non minus autem et nunc aliquantulum ostendemus Si enim est aliquid tempus aut est finitum aut infinitum Non autem est finitum Nam dicemus dudum fuisse tempus quando tempus non erat et futurum erit quandoque tempus quando tempus non erit neque infinitum existit est enim quid ipsius preteritum et presens et futurum quorum utrumque si non est finitum est tempus si autem est erit in presenti et preteritum et futurum quod est inconveniens Non ergo est tempus
Adhuc etiam quod consistit ex non existentibus sine existentia est tempus autem ex preterito et non amplius existente et ex futuro nondum autem existente consistens sine existentia erit
Aliter quoque si tempus sine partibus est quomodo hoc quidem ipsius preteritum est hoc autem presens hoc vero futurum dicimus Si autem divisibile est quia omne quod divisibile est ab aliqua sua parte mensuratur veluti cubitus quidem a palmo palmus autem a digito oportebit et ipsum ab aliqua ipsius partium mensurari Neque enim presente possibile est mensurare alia tempora quia quod fit et est presens idem erit secundum eos preteritum et futurum preteritum quidem quia preteritum tempus mensurat futurum autem quia futurum quod est inconveniens Non igitur aliquo duorum restantium presens mensurandum est Propter quam causam nec in hoc dicendum est esse aliquid tempus
Ad hec tempus tripartitum est et hoc quidem habet preteritum hoc autem presens hoc vero futurum quorum preteritum quidem non amplius est futurum autem nondum est presens autem aut indivisibile est aut divisibile Sed indivisibile quidem non utique erit in non divisibili enim nichil divisibile fieri potest sicut dicit Timo scilicet fieri corrumpi
Et aliter si indivisibile est presens tempus neque principium habet a quo incipit neque finem in quo desinet propter hoc autem nec medium et sic non erit presens tempus Si autem divisibile est si dividitur quidem in non existentia tempora non erit tempus si autem in existentia tempora non erit totum tempus sed partium eius quedam quidem erunt quedam autem non erunt Itaque nichil est tempus propter hoc autem neque pedes neque rithmi neque circa rithmos scientia Tot igitur et contra musice dicentes principia contra astrologos aliud initium faciemus




CONTRA ASTROLOGOS

De astrologia vel mathematica propositum est inquirere neque de perfecta que ex arismetica et geometria consistit neque de ea que est secundum Eudoxum et Ipparchum et similes scilicet de predicendi potentia quam etiam astronomiam quidam appellant Observatio enim est super apparentibus sicut terre cultura et gubernativa a qua est predicere tempora sicca quoque et pluviosa pestes etiam ac terre motus et alias similes continentis mutationes sed contra nativitatum prognosticationem quam honorabilioribus decorantes Chaldei nominibus mathematicos et astrologos se ipsos acclamant varie quidem insidiantes vite magnum autem timorem deorum excludentes a nobis nichil autem permittentes secundum rectam rationem operari Et hoc sciemus modicum superius pertractantes de hiis que pertinent ad considerativam eorum methodum Erit autem summaria et de universalibus huiusmodi narratio hiis namque qui principaliter hanc adeunt disciplinam ea que sunt certitudinis permittantur nobis autem sufficiens est horum memoriam facere sine quibus non est possibile immittere contradictionibus Chaldeorum
Itaque super supposito iam in eo quod terrestria compatiuntur celestibus et secundum illorum effluentias singulariter ipsa renovantur qui studiosius ad continens inspexerunt Chaldei agentium quidem causarum ad proveniendum unumquodque accidentium secundum vitam dicunt rationem habere septem planetas cooperari autem eis zodiaci partes
Zodiacum quidem igitur circulum sicut iam audivimus dividunt in duodecim zodia unumquodque autem zodium in gradus triginta sit enim hoc in presenti consonans eis singulum vero gradum in sexaginta minuta sic enim vocant minima et indivisibilia
Signorum autem alia quidem sunt masculina alia feminina et hec quidem duorum corporum hec autem non et quedam quidem tropica quedam vero fixa
Masculina quidem igitur et feminina sunt que cooperationem habent naturam ad generationem masculorum vel feminarum Aries enim masculinum est signum taurus autem dicunt femininum Gemini masculinum et permutatim reliqua secundum similem analogiam hec quidem masculina hec vero feminina A quibus arbitror et Pithagorici moti unitatem quidem masculum appellant dualitatem vero feminam et trinitatem rursum masculum et similiter rursum reliquos parium quoque et imparium numerorum Quidam autem et unumquodque signum in duodenas particulas dividentes eadem fere scientia utuntur veluti in ariete primam quidem duodenam particulam eius arietem quoque vocant et masculum secundam autem taurum quoque et feminam tertiam autem geminos quoque et masculum et in aliis gradibus idem sermo Bicorpora autem dicunt esse signa geminos quoque et eorum oppositum sagittarium virginem quoque et pisces non autem duorum corporum reliqua 
Et tropica quidem in quibus cum fuerit sol transmutat et facit contentis mutationes sicuti est aries quoque et eius oppositum libra capricornus quoque et cancer in ariete quidem igitur fit vernalis mutatio in capricorno autem hyemalis in cancre estivalis et in libra autumpnalis Fixa autem asserunt taurum quoque et eius oppositum scilicet scorpionem leonem quoque et aquarium
Non solum sed etiam omnium horum in unaquaque generatione dominant signa ad perfectionem eventuum et a quibus maxime predictiones faciunt quatuor esse dicunt numero que comuni quidem nomine angulos vocant proprio autem hunc quidem horoscopum hunc autem medium celi hunc autem occidentem et hunc angulum terre et oppositum medii celi quod et ipsum medium celi est
Horoscopus quidem igitur est signum quod contingit ascendere secundum quod tempus nativitas perficiebatur medium celi vero est quod ab eo est quartum signum connumeratum ascendente occidens autem oppositum ascendenti angulus vero terre quod opponitur medio celi quod erit manifestum in exemplo Cancro ascendente accidit quidem capricornus in medio celi est aries et in angulo terre libra
Non solum hec sed etiam uniuscuiusque ipsorum angulorum signum quoque quod precedit cadens vocant quod autem sequitur succedens Adhuc etiam quod precedit signum ascendens cacodemonis esse dicunt quod autem precedit hoc sequitur vero medium celi agathodemonis quod autem precedit medium celi deum quod autem venit super occidentem signum occiosum  et initium mortis quod autem precedit occidens poenam et malam fortunam quod etiam oppositum est cacodemoni quod autem succedit angulum terre bonam fortunam oppositum agathodemoni quod autem recedit ab angulo terre tamquam ad orientem dea oppositum deo quod autem succedit ad signum ascendens occiosum quod rursum oppositum est signo occioso Vel ut compendiosius dicamus ascendentis signi cadens quidem vocatur cacosdemon succedens autem occiosum similiter medii celi cadens quidem deus succedens autem agathodemon secundum eadem autem et anguli terre cadens quidem dea succedens autem bona fortuna similiter accidentis cadens quidem mala fortuna succedens autem occiosum
Hec autem arbitrantur non occiose inquirere Non enim eandem potentiam habere putant planetas ad malefaciendum vel non in angulis quoque inspectis vel in succedentibus aut in cadentibus sed alibi quidem efficatiorem alicubi vero inefficatiorem
Fuerunt autem quidam Chaldei qui et unamquamque partem humani corporis unicuique signorum deputantes tamquam compatiens arietem quidem igitur caput nominant taurum autem collum geminos autem brachia et humeros cancrum autem pectus leonem latera virginem autem intestina libram ilia scorpionem verenda et matricem sagittarium femora capricornum genua aquarium crura pisces autem pedes Et hec rursum non sine consideratione sed si in aliquo ipsorum signorum fiat secundum nativitatem aliqua malivolarum stellarum lesionem equivocantis efficit partis Hec quidem igitur de natura eorum que sunt in zodiaco circulo magis capitulatim ostensa sint non est inconveniens autem subsequenter pertransire et de divisione ipsorum
Dubitatione igitur existente sicut cum signa non secundum propriam circumscriptionem considerentur sed dispersarum stellarum observatione unde advenit eis in duodecim partes totum posse dividere circulum Ostendentes enim modum dicunt unam quandam earum que sunt in zodiaco circulo splendidam stellam observantes orientem antiqui deinde amphoram perforatam implentes aqua dimiserunt fluere in quoddam suppositum vas donec eadem stella iterum oriretur considerantes quod ad eodem signo ad idem signum facta fuit circuli revolutio rursum accipiebant duodecimam partem fluentis et considerabant in quanto tempore fluxit hec in tanto enim dicebant et duodecimam partem ascendere circuli et hanc rationem habere ascendentem partem circuli ad totum circulum quam habet
